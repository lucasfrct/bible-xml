<?xml version="1.0" encoding="UTF-8"?>
<book version="diodati" name="lucas" chapters="24" verses="1151" source="Giovanni Diodati" edition="Bíblia Pédia &amp;copy; 2010" abbrev="lc">
  <chapter number="1">
    <verse number="1">POICHÈ molti hanno impreso d’ordinare la narrazion delle cose, delle quali siamo stati appieno accertati;</verse>
    <verse number="2">secondo che ce l’hanno tramandate quelli che da principio le videro essi stessi, e furon ministri della parola;</verse>
    <verse number="3">a me ancora è parso, dopo aver dal capo rinvenuta ogni cosa compiutamente, di scrivertene per ordine, eccellentissimo Teofilo;</verse>
    <verse number="4">acciocchè tu riconosca la certezza delle cose che ti sono state insegnate.</verse>
    <verse number="5">A’ DÌ di Erode, re di Giudea, vi era un certo sacerdote, chiamato per nome Zaccaria, della muta di Abia; e la sua moglie era delle figliuole di Aaronne, e il nome di essa era Elisabetta.</verse>
    <verse number="6">Or amendue eran giusti nel cospetto di Dio, camminando in tutti i comandamenti e leggi del Signore, senza biasimo.</verse>
    <verse number="7">E non aveano figliuoli, perciocchè Elisabetta era sterile; ed amendue eran già avanzati in età.</verse>
    <verse number="8">Or avvenne che esercitando Zaccaria il sacerdozio, davanti a Dio, nell’ordine della sua muta;</verse>
    <verse number="9">secondo l’usanza del sacerdozio, gli toccò a sorte d’entrar nel tempio del Signore, per fare il profumo.</verse>
    <verse number="10">E tutta la moltitudine del popolo era di fuori, orando, nell’ora del profumo.</verse>
    <verse number="11">Ed un angelo del Signore gli apparve, stando in piè dal lato destro dell’altar de’ profumi.</verse>
    <verse number="12">E Zaccaria, vedutolo, fu turbato, e timore cadde sopra lui.</verse>
    <verse number="13">Ma l’angelo gli disse: Non temere, Zaccaria, perciocchè la tua orazione è stata esaudita, ed Elisabetta, tua moglie, ti partorirà un figliuolo, al quale porrai nome Giovanni.</verse>
    <verse number="14">Ed egli ti sarà in allegrezza e gioia, e molti si rallegreranno del suo nascimento.</verse>
    <verse number="15">Perciocchè egli sarà grande nel cospetto del Signore; e non berrà nè vino, nè cervogia; e sarà ripieno dello Spirito Santo, fin dal seno di sua madre.</verse>
    <verse number="16">E convertirà molti de’ figliuoli d’Israele al Signore Iddio loro.</verse>
    <verse number="17">E andrà innanzi a lui, nello Spirito e virtù d’Elia, per convertire i cuori de’ padri a’ figliuoli, e i ribelli alla prudenza de’ giusti; per apparecchiare al Signore un popolo ben composto.</verse>
    <verse number="18">E Zaccaria disse all’angelo: A che conoscerò io questo? poichè io son vecchio, e la mia moglie è bene avanti nell’età.</verse>
    <verse number="19">E l’angelo, rispondendo, gli disse: Io son Gabriele, che sto davanti a Dio; e sono stato mandato per parlarti, ed annunziarti queste buone novelle.</verse>
    <verse number="20">Ed ecco, tu sarai mutolo, e non potrai parlare, infino al giorno che queste cose avverranno; perciocchè tu non hai creduto alle mie parole, le quali si adempieranno al tempo loro.</verse>
    <verse number="21">Or il popolo stava aspettando Zaccaria, e si maravigliava ch’egli tardasse tanto nel tempio.</verse>
    <verse number="22">E quando egli fu uscito, egli non poteva lor parlare; ed essi riconobbero ch’egli avea veduta una visione nel tempio; ed egli faceva loro cenni, e rimase mutolo.</verse>
    <verse number="23">Ed avvenne che quando furon compiuti i giorni del suo ministerio, egli se ne andò a casa sua.</verse>
    <verse number="24">Ora, dopo que’ giorni, Elisabetta, sua moglie, concepette, e si tenne nascosta cinque mesi, dicendo:</verse>
    <verse number="25">Così mi ha pur fatto il Signore ne’ giorni ne’ quali ha avuto riguardo a togliere il mio vituperio fra gli uomini.</verse>
    <verse number="26">ED al sesto mese, l’angelo Gabriele fu da Dio mandato in una città di Galilea, detta Nazaret;</verse>
    <verse number="27">ad una vergine, sposata ad un uomo, il cui nome era Giuseppe, della casa di Davide; e il nome della vergine era Maria.</verse>
    <verse number="28">E l’angelo, entrato da lei, disse: Ben ti sia, o tu cui grazia è stata fatta; il Signore è teco; benedetta tu sei fra le donne.</verse>
    <verse number="29">Ed ella, avendolo veduto, fu turbata delle sue parole; e discorreva in sè stessa qual fosse questo saluto.</verse>
    <verse number="30">E l’angelo le disse: Non temere, Maria, perciocchè tu hai trovata grazia presso Iddio.</verse>
    <verse number="31">Ed ecco tu concepirai nel seno, e partorirai un figliuolo, e gli porrai nome GESÙ.</verse>
    <verse number="32">Esso sarà grande, e sarà chiamato Figliuol dell’Altissimo; e il Signore Iddio gli darà il trono di Davide, suo padre.</verse>
    <verse number="33">Ed egli regnerà sopra la casa di Giacobbe, in eterno; e il suo regno non avrà mai fine.</verse>
    <verse number="34">E Maria disse all’angelo: Come avverrà questo, poichè io non conosco uomo?</verse>
    <verse number="35">E l’angelo, rispondendo, le disse: Lo Spirito Santo verrà sopra te, e la virtù dell’Altissimo ti adombrerà; per tanto ancora ciò che nascerà da te Santo sarà chiamato Figliuol di Dio.</verse>
    <verse number="36">Ed ecco, Elisabetta, tua cugina, ha eziandio conceputo un figliuolo nella sua vecchiezza; e questo è il sesto mese a lei ch’era chiamata sterile.</verse>
    <verse number="37">Poichè nulla è impossibile a Dio.</verse>
    <verse number="38">E Maria disse: Ecco la serva del Signore; siami fatto secondo le tue parole. E l’angelo si partì da lei.</verse>
    <verse number="39">OR in que’ giorni, Maria si levò, e andò in fretta nella contrada delle montagne, nella città di Giuda;</verse>
    <verse number="40">ed entrò in casa di Zaccaria, e salutò Elisabetta.</verse>
    <verse number="41">Ed avvenne che, come Elisabetta ebbe udito il saluto di Maria, il fanciullino le saltò nel seno; ed Elisabetta fu ripiena dello Spirito Santo.</verse>
    <verse number="42">E sclamò ad alta voce, e disse: Benedetta tu sei fra le donne, e benedetto è il frutto del tuo seno.</verse>
    <verse number="43">E donde mi vien questo, che la madre del mio Signore venga a me?</verse>
    <verse number="44">Poichè, ecco, come prima la voce del tuo saluto mi è pervenuta agli orecchi, il fanciullino è saltato d’allegrezza nel mio seno.</verse>
    <verse number="45">Ora, beata è colei che ha creduto; perciocchè le cose, dettele da parte del Signore, avranno compimento.</verse>
    <verse number="46">E Maria disse: L’ANIMA mia magnifica il Signore;</verse>
    <verse number="47">E lo spirito mio festeggia in Dio, mio Salvatore.</verse>
    <verse number="48">Poichè egli ha riguardato alla bassezza della sua servente Perciocchè, ecco, da ora innanzi tutte le età mi predicheranno beata.</verse>
    <verse number="49">Poichè il Potente mi ha fatte cose grandi; E santo è il suo nome.</verse>
    <verse number="50">E la sua misericordia è per ogni età, Inverso coloro che lo temono.</verse>
    <verse number="51">Egli ha operato potentemente col suo braccio; Egli ha dissipati i superbi per lo proprio pensier del cuor loro.</verse>
    <verse number="52">Egli ha tratti giù da’ troni i potenti, Ed ha innalzati i bassi.</verse>
    <verse number="53">Egli ha ripieni di beni i famelici, E ne ha mandati vuoti i ricchi.</verse>
    <verse number="54">Egli ha sovvenuto Israele, suo servitore, Per aver memoria della sua misericordia;</verse>
    <verse number="55">Siccome egli avea parlato a’ nostri padri; Ad Abrahamo, ed alla sua progenie, in perpetuo.</verse>
    <verse number="56">E Maria rimase con Elisabetta intorno a tre mesi; poi se ne tornò a casa sua.</verse>
    <verse number="57">OR si compiè il termine di Elisabetta, per partorire, e partorì un figliuolo.</verse>
    <verse number="58">E i suoi vicini e parenti, avendo udito che il Signore avea magnificata la sua misericordia inverso lei, se ne rallegravan con essa.</verse>
    <verse number="59">Ed avvenne che nell’ottavo giorno vennero per circoncidere il fanciullo, e lo chiamavano Zaccaria, del nome di suo padre.</verse>
    <verse number="60">Ma sua madre prese a dire: No; anzi sarà chiamato Giovanni.</verse>
    <verse number="61">Ed essi le dissero: Non vi è alcuno nel tuo parentado che si chiami per questo nome.</verse>
    <verse number="62">E con cenni domandarono al padre di esso, come voleva ch’egli fosse nominato.</verse>
    <verse number="63">Ed egli, chiesta una tavoletta, scrisse in questa maniera: Il suo nome è Giovanni. E tutti si maravigliarono.</verse>
    <verse number="64">E in quello stante la sua bocca fu aperta, e la sua lingua sciolta; e parlava, benedicendo Iddio.</verse>
    <verse number="65">E spavento ne venne su tutti i lor vicini; e tutte queste cose si divolgarono per tutta la contrada delle montagne della Giudea.</verse>
    <verse number="66">E tutti coloro che le udirono le riposero nel cuor loro, dicendo: Chi sarà mai questo fanciullo? E la mano del Signore era con lui.</verse>
    <verse number="67">E Zaccaria, suo padre, fu ripieno dello Spirito Santo, e profetizzò, dicendo:</verse>
    <verse number="68">BENEDETTO sia il Signore Iddio d’Israele; Perciocchè egli ha visitato, e riscattato il suo popolo;</verse>
    <verse number="69">E ci ha rizzato il corno della salvazione Nella casa di Davide, suo servitore,</verse>
    <verse number="70">Secondo ch’egli ci avea promesso Per la bocca de’ suoi santi profeti, che sono stati d’ogni secolo;</verse>
    <verse number="71">Salvazione da’ nostri nemici, E di man di tutti coloro che ci odiano;</verse>
    <verse number="72">Per usar misericordia inverso i nostri padri, E ricordarsi del suo santo patto:</verse>
    <verse number="73">Secondo il giuramento fatto ad Abrahamo, nostro padre.</verse>
    <verse number="74">Di concederci che, liberati di man de’ nostri nemici, Gli servissimo senza paura;</verse>
    <verse number="75">In santità, ed in giustizia, nel suo cospetto, Tutti i giorni della nostra vita.</verse>
    <verse number="76">E tu, o piccol fanciullo, sarai chiamato Profeta dell’Altissimo; Perciocchè tu andrai davanti alla faccia del Signore, Per preparar le sue vie;</verse>
    <verse number="77">Per dare al suo popolo conoscenza della salute, In remission de’ lor peccati,</verse>
    <verse number="78">Per le viscere della misericordia dell’Iddio nostro, Per le quali l’Oriente da alto, ci ha visitati,</verse>
    <verse number="79">Per rilucere a coloro che giacevano nelle tenebre, E nell’ombra della morte; Per indirizzare i nostri piedi nella via della pace.</verse>
    <verse number="80">E il piccol fanciullo cresceva, e si fortificava in ispirito; e stette ne’ deserti, infino al giorno ch’egli si dovea mostrare ad Israele.</verse>
  </chapter>
  <chapter number="2">
    <verse number="1">OR in que’ dì avvenne che un decreto uscì da parte di Cesare Augusto, che si facesse la rassegna di tutto il mondo.</verse>
    <verse number="2">Questa rassegna fu la prima che fu fatta, sotto Quirinio, governator della Siria.</verse>
    <verse number="3">E tutti andavano, per esser rassegnati, ciascuno nella sua città.</verse>
    <verse number="4">Or anche Giuseppe salì di Galilea, della città di Nazaret, nella Giudea, nella città di Davide, che si chiama Betleem; perciocchè egli era della casa, e nazione di Davide;</verse>
    <verse number="5">per esser rassegnato con Maria, ch’era la moglie che gli era stata sposata, la quale era gravida.</verse>
    <verse number="6">Or avvenne che, mentre eran quivi, il termine nel quale ella dovea partorire si compiè.</verse>
    <verse number="7">Ed ella partorì il suo figliuolo primogenito, e lo fasciò, e lo pose a giacer nella mangiatoia; perciocchè non vi era luogo per loro nell’albergo.</verse>
    <verse number="8">OR nella medesima contrada vi erano de’ pastori, i quali dimoravano fuori a’ campi, facendo le guardie della notte intorno alla lor greggia.</verse>
    <verse number="9">Ed ecco, un angelo del Signore si presentò a loro, e la gloria del Signore risplendè d’intorno a loro; ed essi temettero di gran timore.</verse>
    <verse number="10">Ma l’angelo disse loro: Non temiate; perciocchè io vi annunzio una grande allegrezza, che tutto il popolo avrà;</verse>
    <verse number="11">cioè che oggi, nella città di Davide, vi è nato il Salvatore, che è Cristo, il Signore.</verse>
    <verse number="12">E questo ve ne sarà il segno: voi troverete il fanciullino fasciato, coricato nella mangiatoia.</verse>
    <verse number="13">E in quello stante vi fu con l’angelo una moltitudine dell’esercito celeste, lodando Iddio, e dicendo:</verse>
    <verse number="14">Gloria a Dio ne’ luoghi altissimi, Pace in terra, Benivoglienza inverso gli uomini,</verse>
    <verse number="15">Ed avvenne che quando gli angeli se ne furono andati da loro al cielo, que’ pastori disser fra loro: Or passiam fino in Betleem, e veggiamo questa cosa ch’è avvenuta, la quale il Signore ci ha fatta assapere.</verse>
    <verse number="16">E vennero in fretta, e trovarono Maria, e Giuseppe, e il fanciullino, che giaceva nella mangiatoia.</verse>
    <verse number="17">E vedutolo, divolgarono ciò ch’era loro stato detto di quel piccolo fanciullo.</verse>
    <verse number="18">E tutti coloro che li udirono si maravigliarono delle cose ch’eran lor dette da’ pastori.</verse>
    <verse number="19">E Maria conservava in sè tutte queste parole, conferendole insieme nel cuor suo.</verse>
    <verse number="20">E i pastori se ne ritornarono, glorificando e lodando Iddio di tutte le cose che aveano udite e vedute, secondo ch’era loro stato parlato.</verse>
    <verse number="21">E QUANDO gli otto giorni, in capo de’ quali egli dovea esser circonciso, furon compiuti, gli fu posto nome GESÙ, secondo ch’era stato nominato dall’angelo, innanzi che fosse conceputo nel seno.</verse>
    <verse number="22">E quando i giorni della loro purificazione furon compiuti secondo la legge di Mosè, portarono il fanciullo in Gerusalemme, per presentarlo al Signore</verse>
    <verse number="23">come egli è scritto nella legge del Signore: Ogni maschio che apre la matrice sarà chiamato Santo al Signore;</verse>
    <verse number="24">e per offerire il sacrificio, secondo ciò ch’è detto nella legge del Signore, d’un paio di tortole, o di due pippioni.</verse>
    <verse number="25">OR ecco, vi era in Gerusalemme un uomo il cui nome era Simeone; e quell’uomo era giusto, e religioso, ed aspettava la consolazione d’Israele; e lo Spirito Santo era sopra lui.</verse>
    <verse number="26">E gli era stato divinamente rivelato dallo Spirito Santo, ch’egli non vedrebbe la morte, che prima non avesse veduto il Cristo del Signore.</verse>
    <verse number="27">Egli adunque, per movimento dello Spirito, venne nel tempio; e, come il padre e la madre vi portavano il fanciullo Gesù, per far di lui secondo l’usanza della legge,</verse>
    <verse number="28">egli sel recò nelle braccia, e benedisse Iddio, e disse:</verse>
    <verse number="29">Ora, Signore, ne mandi il tuo servitore in pace, Secondo la tua parola;</verse>
    <verse number="30">Perciocchè gli occhi miei hanno veduta la tua salute;</verse>
    <verse number="31">La quale tu hai preparata, per metterla davanti a tutti i popoli;</verse>
    <verse number="32">Luce da illuminar le Genti, E la gloria del tuo popolo Israele.</verse>
    <verse number="33">E Giuseppe, e la madre d’esso, si maravigliavano delle cose ch’erano dette da lui.</verse>
    <verse number="34">E Simeone li benedisse, e disse a Maria, madre di esso: Ecco, costui è posto per la ruina, e per lo rilevamento di molti in Israele; e per segno al quale sarà contradetto</verse>
    <verse number="35">ed una spada trafiggerà a te stessa l’anima; acciocchè i pensieri di molti cuori sieno rivelati.</verse>
    <verse number="36">Vi era ancora Anna profetessa, figliuola di Fanuel, della tribù di Aser; la quale era molto attempata, essendo vissuta sett’anni col suo marito dopo la sua verginità.</verse>
    <verse number="37">Ed era vedova d’età d’intorno ad ottantaquattro anni; e non si partiva mai dal tempio, servendo a Dio, notte e giorno, in digiuni ed orazioni.</verse>
    <verse number="38">Ella ancora, sopraggiunta in quell’ora, lodava il Signore, e parlava di quel fanciullo a tutti coloro che aspettavano la redenzione in Gerusalemme.</verse>
    <verse number="39">ORA, quando ebber compiute tutte le cose che si convenivano fare secondo la legge del Signore, ritornarono in Galilea, in Nazaret, lor città.</verse>
    <verse number="40">E il fanciullo cresceva, e si fortificava in ispirito, essendo ripieno di sapienza; e la grazia di Dio era sopra lui.</verse>
    <verse number="41">Or suo padre e sua madre andavano ogni anno in Gerusalemme, nella festa della Pasqua.</verse>
    <verse number="42">E come egli fu d’età di dodici anni, essendo essi saliti in Gerusalemme, secondo l’usanza della festa; ed avendo compiuti i giorni d’essa,</verse>
    <verse number="43">quando se ne tornavano, il fanciullo Gesù rimase in Gerusalemme, senza la saputa di Giuseppe, nè della madre di esso.</verse>
    <verse number="44">E stimando ch’egli fosse fra la compagnia, camminarono una giornata; ed allora si misero a cercarlo fra i lor parenti, e fra i lor conoscenti.</verse>
    <verse number="45">E, non avendolo trovato, tornarono in Gerusalemme, cercandolo.</verse>
    <verse number="46">Ed avvenne che tre giorni appresso, lo trovaron nel tempio, sedendo in mezzo de’ dottori, ascoltandoli, e facendo loro delle domande.</verse>
    <verse number="47">E tutti coloro che l’udivano stupivano del suo senno, e delle sue risposte.</verse>
    <verse number="48">E quando essi lo videro, sbigottirono. E sua madre gli disse: Figliuolo, perchè ci hai fatto così? ecco, tuo padre ed io ti cercavamo, essendo in gran travaglio.</verse>
    <verse number="49">Ma egli disse loro: Perchè mi cercavate? non sapevate voi ch’egli mi conviene attendere alle cose del Padre mio?</verse>
    <verse number="50">Ed essi non intesero le parole ch’egli avea lor dette.</verse>
    <verse number="51">Ed egli discese con loro, e venne in Nazaret, ed era loro soggetto. E sua madre riserbava tutte queste parole nel suo cuore.</verse>
    <verse number="52">E Gesù si avanzava in sapienza, e in istatura, e in grazia dinanzi a Dio, e dinanzi gli uomini.</verse>
  </chapter>
  <chapter number="3">
    <verse number="1">OR nell’anno quintodecimo dell’imperio di Tiberio Cesare, essendo Ponzio Pilato governator della Giudea; ed Erode tetrarca della Galilea; e Filippo, suo fratello, tetrarca dell’Iturea, e della contrada Traconitida; e Lisania tetrarca di Abilene;</verse>
    <verse number="2">sotto Anna, e Caiafa, sommi sacerdoti; la parola di Dio fu indirizzata a Giovanni, figliuol di Zaccaria, nel deserto.</verse>
    <verse number="3">Ed egli venne per tutta la contrada d’intorno al Giordano, predicando il battesimo del ravvedimento, in remission de’ peccati.</verse>
    <verse number="4">Siccome egli è scritto nel libro delle parole del profeta Isaia, dicendo: Vi è una voce d’uno, che grida nel deserto: Acconciate la via del Signore, addirizzate i suoi sentieri.</verse>
    <verse number="5">Sia ripiena ogni valle, e sia abbassato ogni monte, ed ogni colle; e sieno ridirizzati i luoghi distorti, e le vie aspre appianate.</verse>
    <verse number="6">Ed ogni carne vedrà la salute di Dio.</verse>
    <verse number="7">Egli adunque diceva alle turbe, che uscivano per esser da lui battezzate: Progenie di vipere, chi vi ha mostrato a fuggir dall’ira a venire?</verse>
    <verse number="8">Fate adunque frutti degni del ravvedimento; e non prendete a dir fra voi stessi: Noi abbiamo Abrahamo per padre; perciocchè io vi dico che Iddio può, eziandio da queste pietre, far sorgere de’ figliuoli ad Abrahamo.</verse>
    <verse number="9">Or già è posta la scure alla radice degli alberi; ogni albero adunque che non fa buon frutto è tagliato, e gettato nel fuoco.</verse>
    <verse number="10">E le turbe lo domandarono, dicendo: Che faremo noi dunque?</verse>
    <verse number="11">Ed egli, rispondendo, disse loro: Chi ha due vesti ne faccia parte a chi non ne ha; e chi ha da mangiare faccia il simigliante.</verse>
    <verse number="12">Or vennero ancora de’ pubblicani, per essere battezzati, e gli dissero: Maestro, che dobbiam noi fare?</verse>
    <verse number="13">Ed egli disse loro: Non riscotete nulla più di ciò che vi è stato ordinato.</verse>
    <verse number="14">I soldati ancora lo domandarono, dicendo: E noi, che dobbiam fare? Ed egli disse loro: Non fate storsione ed alcuno, e non oppressate alcuno per calunnia; e contentatevi del vostro soldo.</verse>
    <verse number="15">Ora, stando il popolo in aspettazione, e ragionando tutti ne’ lor cuori, intorno a Giovanni, se egli sarebbe punto il Cristo;</verse>
    <verse number="16">Giovanni rispose, dicendo a tutti: Ben vi battezzo io con acqua; ma colui ch’è più forte di me, di cui io non son degno di sciogliere il correggiuol delle scarpe, viene; esso vi battezzerà con lo Spirito Santo, e col fuoco.</verse>
    <verse number="17">Egli ha la sua ventola in mano, e netterà interamente l’aia sua, e raccoglierà il grano nel suo granaio; ma arderà la paglia col fuoco inestinguibile.</verse>
    <verse number="18">Così egli evangelizzava al popolo, esortandolo per molti altri ragionamenti.</verse>
    <verse number="19">Or Erode il tetrarca, essendo da lui ripreso a motivo di Erodiada, moglie di Filippo, suo fratello; e per tutti i mali ch’egli avea commessi;</verse>
    <verse number="20">aggiunse ancora questo a tutti gli altri, ch’egli rinchiuse Giovanni in prigione.</verse>
    <verse number="21">ORA avvenne che mentre tutto il popolo era battezzato, Gesù ancora, essendo stato battezzato, ed orando, il cielo si aperse;</verse>
    <verse number="22">e lo Spirito Santo scese sopra di lui, in forma corporale, a guisa di colomba; e venne una voce dal cielo, dicendo: Tu sei il mio diletto Figliuolo; in te ho preso il mio compiacimento.</verse>
    <verse number="23">E GESÙ, quando cominciò ad insegnare, avea circa trent’anni; figliuolo, com’era creduto, di Giuseppe,</verse>
    <verse number="24">figliuolo di Eli; figliuol di Mattat, figliuol di Levi, figliuol di Melchi, figliuol di Ianna, figliuol di Giuseppe,</verse>
    <verse number="25">figliuol di Mattatia, figliuol di Amos, figliuol di Naum, figliuol di Esli, figliuol di Nagghe,</verse>
    <verse number="26">figliuol di Maat, figliuol di Mattatia, figliuol di Semei, figliuol di Giuseppe, figliuol di Giuda,</verse>
    <verse number="27">figliuol di Ioanna, figliuol di Resa, figliuol di Zorobabel, figliuol di Sealtiel, figliuol di Neri,</verse>
    <verse number="28">figliuol di Melchi, figliuol di Addi, figliuol di Cosam, figliuol di Elmodam, figliuol di Er,</verse>
    <verse number="29">figliuol di Iose, figliuol di Eliezer, figliuol di Iorim, figliuol di Mattat,</verse>
    <verse number="30">figliuol di Levi, figliuol di Simeone, figliuol di Giuda, figliuol di Giuseppe, figliuol di Ionan, figliuol di Eliachim,</verse>
    <verse number="31">figliuol di Melea, figliuol di Mena, figliuol di Mattata, figliuol di Natan, figliuol di Davide,</verse>
    <verse number="32">figliuol di Iesse, figliuol di Obed, figliuol di Booz, figliuol di Salmon, figliuol di Naasson,</verse>
    <verse number="33">figliuol di Aminadab, figliuol di Aram, figliuol di Esrom, figliuol di Fares, figliuol di Giuda,</verse>
    <verse number="34">figliuol di Giacobbe, figliuol d’Isacco, figliuol d’Abrahamo, figliuol di Tara, figliuol di Nahor,</verse>
    <verse number="35">figliuol di Saruc, figliuol di Ragau, figliuol di Faleg, figliuol di Eber, figliuol di Sala,</verse>
    <verse number="36">figliuol di Arfacsad, figliuol di Sem, figliuol di Noè,</verse>
    <verse number="37">figliuol di Lamec, figliuol di Matusala, figliuol di Enoc, figliuol di Iared, figliuol di Maleleel,</verse>
    <verse number="38">figliuol di Cainan, figliuol di Enos, figliuol di Set, figliuol di Adamo, che fu di Dio.</verse>
  </chapter>
  <chapter number="4">
    <verse number="1">OR Gesù, ripieno dello Spirito Santo, se ne ritornò dal Giordano; e fu sospinto dallo Spirito nel deserto.</verse>
    <verse number="2">E fu quivi tentato dal diavolo quaranta giorni; e in que’ giorni non mangiò nulla; ma, dopo che quelli furon compiuti, infine egli ebbe fame.</verse>
    <verse number="3">E il diavolo gli disse: Se tu sei Figliuol di Dio, di’ a questa pietra che divenga pane.</verse>
    <verse number="4">E Gesù gli rispose, dicendo: Egli è scritto: L’uomo non vive di pan solo, ma d’ogni parola di Dio.</verse>
    <verse number="5">E il diavolo, menatolo sopra un alto monte, gli mostrò in un momento di tempo tutti i regni del mondo.</verse>
    <verse number="6">E il diavolo gli disse: Io ti darò tutta la podestà di questi regni, e la gloria loro; perciocchè ella mi è stata data in mano, ed io la do a cui voglio.</verse>
    <verse number="7">Se dunque tu mi adori, tutta sarà tua.</verse>
    <verse number="8">Ma Gesù, rispondendo, gli disse: Vattene indietro da me, Satana. Egli è scritto: Adora il Signore Iddio tuo, e servi a lui solo.</verse>
    <verse number="9">Egli lo menò ancora in Gerusalemme; e lo pose sopra l’orlo del tetto del tempio, e gli disse: Se tu sei il Figliuol di Dio, gettati giù di qui;</verse>
    <verse number="10">perciocchè egli è scritto: Egli ordinerà a’ suoi angeli, che ti guardino;</verse>
    <verse number="11">ed essi ti leveranno nelle lor mani, che talora tu non t’intoppi del piè in alcuna pietra.</verse>
    <verse number="12">E Gesù, rispondendo, gli disse: Egli è stato detto: Non tentare il Signore Iddio tuo.</verse>
    <verse number="13">E il diavolo, finita tutta la tentazione, si partì da lui, infino ad un certo tempo.</verse>
    <verse number="14">E GESÙ nella virtù dello Spirito, se ne tornò in Galilea; e la fama di esso andò per tutta la contrada circonvicina.</verse>
    <verse number="15">Ed egli insegnava nelle lor sinagoghe, essendo onorato da tutti.</verse>
    <verse number="16">E venne in Nazaret, ove era stato allevato; ed entrò, come era usato, in giorno di sabato, nella sinagoga; e si levò per leggere.</verse>
    <verse number="17">E gli fu dato in mano il libro del profeta Isaia; e, spiegato il libro, trovò quel luogo dove era scritto:</verse>
    <verse number="18">Lo Spirito del Signore è sopra me; perciocchè egli mi ha unto; egli mi ha mandato per evangelizzare a’ poveri, per guarire i contriti di cuore;</verse>
    <verse number="19">per bandir liberazione a’ prigioni, e racquisto della vista a’ ciechi; per mandarne in libertà i fiaccati, e per predicar l’anno accettevole del Signore.</verse>
    <verse number="20">Poi, ripiegato il libro, e rendutolo al ministro, si pose a sedere; e gli occhi di tutti coloro ch’erano nella sinagoga erano affissati in lui.</verse>
    <verse number="21">Ed egli prese a dir loro: Questa scrittura è oggi adempiuta ne’ vostri orecchi.</verse>
    <verse number="22">E tutti gli rendevano testimonianza, e si maravigliavano delle parole di grazia che procedevano dalla sua bocca, e dicevano: Non è costui il figliuol di Giuseppe?</verse>
    <verse number="23">Ed egli disse loro: Del tutto voi mi direte questo proverbio: Medico, cura te stesso; fa’ eziandio qui, nella tua patria, tutte le cose che abbiamo udite essere state fatte in Capernaum.</verse>
    <verse number="24">Ma egli disse: Io vi dico in verità, che niun profeta è accetto nella sua patria.</verse>
    <verse number="25">Io vi dico in verità, che a’ dì di Elia, quando il cielo fu serrato tre anni e sei mesi, talchè vi fu gran fame in tutto il paese, vi erano molte vedove in Israele;</verse>
    <verse number="26">e pure a niuna d’esse fu mandato Elia; anzi ad una donna vedova in Sarepta di Sidon.</verse>
    <verse number="27">Ed al tempo del profeta Eliseo vi erano molti lebbrosi in Israele; e pur niun di loro fu mondato; ma Naaman Siro.</verse>
    <verse number="28">E tutti furono ripieni d’ira nella sinagoga, udendo queste cose.</verse>
    <verse number="29">E levatisi, lo cacciarono della città, e lo menarono fino al margine della sommità del monte, sopra il quale la lor città era edificata, per traboccarlo giù.</verse>
    <verse number="30">Ma egli passò per mezzo loro, e se ne andò.</verse>
    <verse number="31">E scese in Capernaum, città della Galilea; ed insegnava la gente ne’ sabati.</verse>
    <verse number="32">Ed essi stupivano della sua dottrina; perciocchè la sua parola era con autorità.</verse>
    <verse number="33">OR nella sinagoga vi era un uomo, che avea uno spirito d’immondo demonio; ed esso diede un gran grido, dicendo: Ahi!</verse>
    <verse number="34">che vi è fra te e noi, o Gesù Nazareno? sei tu venuto per mandarci in perdizione? io so chi tu sei: il Santo di Dio.</verse>
    <verse number="35">Ma Gesù lo sgridò, dicendo: Ammutolisci, ed esci fuor di lui. E il demonio, gettatolo quivi in mezzo, uscì da lui, senza avergli fatto alcun nocimento.</verse>
    <verse number="36">E spavento nacque in tutti; e ragionavan fra loro, dicendo: Quale è questa parola ch’egli, con autorità, e potenza, comandi agli spiriti immondi, ed essi escano fuori?</verse>
    <verse number="37">E il grido di esso andò per tutti i luoghi del paese circonvicino.</verse>
    <verse number="38">POI Gesù, levatosi della sinagoga, entrò nella casa di Simone. Or la suocera di Simone era tenuta d’una gran febbre; e lo richiesero per lei.</verse>
    <verse number="39">Ed egli, stando di sopra a lei, sgridò la febbre, ed essa la lasciò; ed ella, levatasi prontamente, ministrava loro.</verse>
    <verse number="40">E in sul tramontar del sole, tutti coloro che aveano degl’infermi di diverse malattie li menarono a lui; ed egli, imposte le mani sopra ciascun di loro, li guarì.</verse>
    <verse number="41">I demoni ancora uscivano di molti, gridando, e dicendo: Tu sei il Cristo, il Figliuol di Dio. Ma egli li sgridava, e non permetteva loro di parlare; perciocchè sapevano ch’egli era il Cristo.</verse>
    <verse number="42">Poi, fattosi giorno, egli uscì, e andò in un luogo deserto; e le turbe lo cercavano, e vennero infino a lui, e lo ritenevano; acciocchè non si partisse da loro.</verse>
    <verse number="43">Ma egli disse loro: Ei mi conviene evangelizzare il regno di Dio eziandio alle altre città; perciocchè a far questo sono stato mandato.</verse>
    <verse number="44">E andava predicando per le sinagoghe della Galilea.</verse>
  </chapter>
  <chapter number="5">
    <verse number="1">OR avvenne che, essendogli la moltitudine addosso, per udir la parola di Dio, e stando egli in piè presso del lago di Gennesaret;</verse>
    <verse number="2">vide due navicelle ch’erano presso della riva del lago, delle quali erano smontati i pescatori, e lavavano le lor reti.</verse>
    <verse number="3">Ed essendo montato in una di quelle, la quale era di Simone, lo pregò che si allargasse un poco lungi da terra. E postosi a sedere, ammaestrava le turbe d’in su la navicella.</verse>
    <verse number="4">E come fu restato di parlare, disse a Simone: Allargati in acqua, e calate le vostre reti per pescare.</verse>
    <verse number="5">E Simone, rispondendo, gli disse: Maestro, noi ci siamo affaticati tutta la notte, e non abbiam preso nulla; ma pure, alla tua parola, io calerò la rete.</verse>
    <verse number="6">E fatto questo, rinchiusero gran moltitudine di pesci; e la lor rete si rompeva.</verse>
    <verse number="7">Ed accennarono a’ lor compagni, ch’erano nell’altra navicella, che venissero per aiutarli. Ed essi vennero, ed empierono amendue le navicelle, talchè affondavano.</verse>
    <verse number="8">E Simon Pietro, veduto questo, si gettò alle ginocchia di Gesù, dicendo: Signore, dipartiti da me; perciocchè io son uomo peccatore.</verse>
    <verse number="9">Poichè spavento aveva occupato lui, e tutti coloro che eran con lui, per la presa de’ pesci che aveano fatta.</verse>
    <verse number="10">Simigliantemente ancora Giacomo, e Giovanni, figliuol di Zebedeo, ch’eran compagni di Simone. E Gesù disse a Simone: Non temere; da ora innanzi tu sarai prenditore d’uomini vivi.</verse>
    <verse number="11">Ed essi, condotte le navicelle a terra, lasciarono ogni cosa, e lo seguitarono.</verse>
    <verse number="12">OR avvenne che mentre egli era in una di quelle città, ecco un uomo pien di lebbra, il quale, veduto Gesù, e gettatosi sopra la faccia in terra, lo pregò, dicendo: Signore, se tu vuoi, tu puoi mondarmi.</verse>
    <verse number="13">Ed egli, distesa la mano, lo toccò, dicendo: Sì, io lo voglio, sii netto. E subito la lebbra si partì da lui.</verse>
    <verse number="14">Ed egli gli comandò di non dirlo ad alcuno; anzi va’, diss’egli, mostrati al sacerdote, ed offerisci, per la tua purificazione, secondo che Mosè ha ordinato in testimonianza a loro.</verse>
    <verse number="15">E la fama di lui si spandeva vie più; e molte turbe si raunavano per udirlo, e per esser da lui guarite delle loro infermità.</verse>
    <verse number="16">Ma egli si sottraeva ne’ deserti, ed orava.</verse>
    <verse number="17">ED avvenne un di que’ giorni, ch’egli insegnava; e quivi sedevano de’ Farisei, e de’ dottori della legge, i quali eran venuti di tutte le castella della Galilea, e della Giudea, e di Gerusalemme; e la virtù del Signore era quivi presente, per sanarli.</verse>
    <verse number="18">Ed ecco certi uomini, che portavano sopra un letto un uomo paralitico, e cercavano di portarlo dentro, e di metterlo davanti a lui.</verse>
    <verse number="19">E non trovando onde lo potessero metter dentro, per la moltitudine, salirono sopra il tetto della casa, e lo calaron pe’ tegoli, insieme col letticello, ivi in mezzo, davanti a Gesù.</verse>
    <verse number="20">Ed egli, veduta la lor fede, disse a colui: Uomo, i tuoi peccati ti son rimessi.</verse>
    <verse number="21">E gli Scribi e i Farisei presero a ragionare, dicendo: Chi è costui che pronunzia bestemmie? chi può rimettere i peccati, se non Iddio solo?</verse>
    <verse number="22">Ma Gesù, riconosciuti i lor ragionamenti, fece lor motto, e disse: Che ragionate voi ne’ vostri cuori?</verse>
    <verse number="23">Quale è più agevole, dire: I tuoi peccati ti son rimessi, ovver dire: Levati, e cammina?</verse>
    <verse number="24">Ora, acciocchè voi sappiate che il Figliuol dell’uomo ha autorità in terra di rimettere i peccati: Io ti dico disse egli al paralitico: Levati, e togli il tuo letticello, e vattene a casa tua.</verse>
    <verse number="25">Ed egli, in quello stante, levatosi nel lor cospetto, e tolto in su le spalle ciò sopra di che giaceva, se ne andò a casa sua, glorificando Iddio.</verse>
    <verse number="26">E stupore occupò tutti, e glorificavano Iddio, ed eran pieni di paura, dicendo: Oggi noi abbiam vedute cose strane.</verse>
    <verse number="27">E DOPO queste cose, egli uscì, e vide un pubblicano, detto per nome Levi, che sedeva al banco della gabella, e gli disse: Seguitami.</verse>
    <verse number="28">Ed egli, lasciato ogni cosa, si levò, e lo seguitò.</verse>
    <verse number="29">E Levi gli fece un gran convito in casa sua; e la moltitudine di pubblicani, e di altri, ch’eran con loro a tavola, era grande.</verse>
    <verse number="30">E gli Scribi e i Farisei di quel luogo mormoravano contro a’ discepoli di Gesù, dicendo: Perchè mangiate, e bevete co’ pubblicani, e co’ peccatori?</verse>
    <verse number="31">E Gesù, rispondendo, disse loro: I sani non han bisogno di medico, ma i malati.</verse>
    <verse number="32">Io non son venuto per chiamare i giusti, anzi i peccatori, a ravvedimento.</verse>
    <verse number="33">ED essi gli dissero: Perchè i discepoli di Giovanni, e simigliantemente que’ de’ Farisei, digiunano eglino, e fanno spesso orazioni, ed i tuoi mangiano, e bevono?</verse>
    <verse number="34">Ed egli disse loro: Potete voi far digiunare quei della camera delle nozze, mentre lo sposo è con loro?</verse>
    <verse number="35">Ma i giorni verranno, che lo sposo sarà loro tolto, ed allora in que’ giorni digiuneranno.</verse>
    <verse number="36">Disse loro, oltre a ciò, una similitudine: Niuno straccia un pezzo da un vestimento nuovo per metterlo sopra un vestimento vecchio; altrimenti, egli straccia quel nuovo, e la pezza tolta dal nuovo non si confà al vecchio.</verse>
    <verse number="37">Parimente, niuno mette vin nuovo in otri vecchi; altrimenti, il vin nuovo rompe gli otri, ed esso si spande, e gli otri si perdono.</verse>
    <verse number="38">Ma convien mettere il vin nuovo in otri nuovi, ed amendue si conserveranno.</verse>
    <verse number="39">Niuno ancora, avendo bevuto del vin vecchio, vuol subito del nuovo; perciocchè egli dice: Il vecchio val meglio.</verse>
  </chapter>
  <chapter number="6">
    <verse number="1">OR avvenne, nel primo sabato dal dì appresso la pasqua, ch’egli camminava per le biade; e i suoi discepoli svellevano delle spighe, e le mangiavano, sfregandole con le mani.</verse>
    <verse number="2">Ed alcuni de’ Farisei disser loro: Perchè fate ciò che non è lecito di fare nei giorni di sabato?</verse>
    <verse number="3">E Gesù, rispondendo, disse loro: Non avete voi pur letto ciò che fece Davide, quando ebbe fame, egli, e coloro ch’eran con lui?</verse>
    <verse number="4">Come egli entrò nella casa di Dio, e prese i pani di presentazione, e ne mangiò, e ne diede ancora a coloro ch’eran con lui; i quali però non è lecito di mangiare, se non a’ sacerdoti soli?</verse>
    <verse number="5">Poi disse loro: Il Figliuol dell’uomo è Signore eziandio del sabato.</verse>
    <verse number="6">OR avvenne, in un altro sabato, ch’egli entrò nella sinagoga, ed insegnava; e quivi era un uomo, la cui man destra era secca.</verse>
    <verse number="7">E i Farisei e gli Scribi l’osservavano, se lo guarirebbe nel sabato; per trovar di che accusarlo.</verse>
    <verse number="8">Ma egli conosceva i lor pensieri, e disse all’uomo che avea la man secca: Levati, e sta’ in piè ivi in mezzo. Ed egli, levatosi, stette in piè.</verse>
    <verse number="9">Gesù adunque disse loro: Io vi domando: Che? è egli lecito di far bene o male, ne’ sabati? di salvar una persona, o d’ucciderla?</verse>
    <verse number="10">E guardatili tutti d’intorno, disse a quell’uomo: Distendi la tua mano. Ed egli fece così. E la sua mano fu resa sana come l’altra.</verse>
    <verse number="11">Ed essi furono ripieni di furore, e ragionavano fra loro, che cosa farebbero a Gesù.</verse>
    <verse number="12">OR avvenne, in que’ giorni, ch’egli uscì al monte, per orare, e passò la notte in orazione a Dio.</verse>
    <verse number="13">E quando fu giorno, chiamò a sè i suoi discepoli, e ne elesse dodici, i quali ancora nominò Apostoli;</verse>
    <verse number="14">cioè: Simone, il quale ancora nominò Pietro, ed Andrea, suo fratello; Giacomo, e Giovanni; Filippo, e Bartolomeo;</verse>
    <verse number="15">Matteo, e Toma; Giacomo di Alfeo, e Simone, chiamato Zelote;</verse>
    <verse number="16">Giuda, fratel di Giacomo, e Giuda Iscariot, il quale ancora fu traditore.</verse>
    <verse number="17">POI, sceso con loro, si fermò in una pianura, con la moltitudine dei suoi discepoli, e con gran numero di popolo di tutta la Giudea, e di Gerusalemme, e della marina di Tiro, e di Sidon, i quali eran venuti per udirlo, e per esser guariti delle loro infermità;</verse>
    <verse number="18">insieme con coloro ch’erano tormentati da spiriti immondi; e furon guariti.</verse>
    <verse number="19">E tutta la moltitudine cercava di toccarlo, perciocchè virtù usciva di lui, e li sanava tutti.</verse>
    <verse number="20">Ed egli, alzati gli occhi verso i suoi discepoli, diceva: Beati voi, poveri, perciocchè il regno di Dio è vostro.</verse>
    <verse number="21">Beati voi, che ora avete fame, perciocchè sarete saziati. Beati voi, che ora piangete, perciocchè voi riderete.</verse>
    <verse number="22">Voi sarete beati, quando gli uomini vi avranno odiati, e vi avranno scomunicati, e vituperati, ed avranno bandito il vostro nome, come malvagio, per cagion del Figliuol dell’uomo.</verse>
    <verse number="23">Rallegratevi, e saltate di letizia in quel giorno; perciocchè, ecco, il vostro premio è grande nei cieli; poichè il simigliante fecero i padri loro a’ profeti.</verse>
    <verse number="24">Ma, guai a voi, ricchi! perciocchè voi avete la vostra consolazione.</verse>
    <verse number="25">Guai a voi, che siete ripieni! perciocchè voi avrete fame. Guai a voi, che ora ridete! perciocchè voi farete cordoglio, e piangerete.</verse>
    <verse number="26">Guai a voi, quando tutti gli uomini diranno bene di voi! poichè il simigliante fecero i padri loro a’ falsi profeti.</verse>
    <verse number="27">Ma io dico a voi che udite: Amate i vostri nemici; fate bene a coloro che vi odiano;</verse>
    <verse number="28">benedite coloro che vi maledicono; e pregate per coloro che vi molestano.</verse>
    <verse number="29">Se alcuno ti percuote su di una guancia, porgigli eziandio l’altra; e non divietar colui che ti toglie il mantello di prendere ancora la tonica.</verse>
    <verse number="30">E da’ a chiunque ti chiede; e se alcuno ti toglie il tuo, non ridomandarglielo.</verse>
    <verse number="31">E, come voi volete che gli uomini vi facciano, fate ancor loro simigliantemente.</verse>
    <verse number="32">E se amate coloro che vi amano, che grazia ne avrete? poichè i peccatori ancora amano coloro che li amano.</verse>
    <verse number="33">E se fate bene a coloro che fan bene a voi, che grazia ne avrete? poichè i peccatori fanno il simigliante.</verse>
    <verse number="34">E se prestate a coloro da’ quali sperate riaverlo, che grazie ne avrete? poichè i peccatori prestano a’ peccatori, per riceverne altrettanto.</verse>
    <verse number="35">Ma voi, amate i vostri nemici, e fate bene, e prestate, non isperandone nulla; e il vostro premio sarà grande, e sarete i figliuoli dell’Altissimo; poichè egli è benigno inverso gl’ingrati, e malvagi.</verse>
    <verse number="36">Siate adunque misericordiosi, siccome ancora il Padre vostro è misericordioso.</verse>
    <verse number="37">E non giudicate, e non sarete giudicati; non condannate, e non sarete condannati; rimettete, e vi sarà rimesso.</verse>
    <verse number="38">Date, e vi sarà dato; buona misura, premuta, scossa, e traboccante, vi sarà data in seno; perciocchè, di qual misura misurate, sarà altresì misurato a voi.</verse>
    <verse number="39">Or egli disse loro una similitudine. Può un cieco guidar per la via un altro cieco? non caderanno essi amendue nella fossa?</verse>
    <verse number="40">Niun discepolo è da più del suo maestro; ma ogni discepolo perfetto dev’essere come il suo maestro.</verse>
    <verse number="41">Ora, che guardi tu il fuscello ch’è nell’occhio del tuo fratello, e non iscorgi la trave ch’è nell’occhio tuo proprio?</verse>
    <verse number="42">Ovvero, come puoi dire al tuo fratello: Fratello, lascia che io ti tragga il fuscello ch’è nell’occhio tuo; non veggendo tu stesso la trave ch’è nell’occhio tuo proprio? Ipocrita, trai prima dell’occhio tuo la trave, ed allora ci vedrai bene per trarre il fuscello, ch’è nell’occhio del tuo fratello.</verse>
    <verse number="43">Perciocchè non vi è buon albero, che faccia frutto cattivo; nè albero cattivo, che faccia buon frutto.</verse>
    <verse number="44">Perciocchè ogni albero è riconosciuto dal proprio frutto; poichè non si colgono fichi dalle spine, e non si vendemmiano uve dal pruno.</verse>
    <verse number="45">L’uomo buono, dal buon tesoro del suo cuore, reca fuori il bene; e l’uomo malvagio, dal malvagio tesoro del suo cuore, reca fuori il male; perciocchè la sua bocca parla di ciò che gli soprabbonda nel cuore.</verse>
    <verse number="46">Ora, perchè mi chiamate Signore, e non fate le cose che io dico?</verse>
    <verse number="47">Chiunque viene a me, e ode le mie parole, e le mette ad effetto, io vi mostrerò a cui egli è simile.</verse>
    <verse number="48">Egli è simile ad un uomo che edifica una casa, il quale ha cavato, e profondato, ed ha posto il fondamento sopra la pietra; ed essendo venuta una piena, il torrente ha urtata quella casa, e non l’ha potuta scrollare, perciocchè era fondata in su la pietra.</verse>
    <verse number="49">Ma chi le ha udite, e non le ha messe ad effetto, è simile ad un uomo che ha edificata una casa sopra la terra, senza fondamento; la quale il torrente avendo urtata, ella è di subito caduta, e la sua ruina è stata grande.</verse>
  </chapter>
  <chapter number="7">
    <verse number="1">ORA, dopo ch’egli ebbe finiti tutti questi suoi ragionamenti, udente il popolo, entrò in Capernaum.</verse>
    <verse number="2">E il servitore di un certo centurione, il quale gli era molto caro, era malato, e stava per morire.</verse>
    <verse number="3">Or il centurione, avendo udito parlar di Gesù, gli mandò degli anziani de’ Giudei, pregandolo che venisse, e salvasse il suo servitore.</verse>
    <verse number="4">Ed essi, venuti a Gesù, lo pregarono instantemente, dicendo: Egli è degno che tu gli conceda questo;</verse>
    <verse number="5">perciocchè egli ama la nostra nazione, ed egli è quel che ci ha edificata la sinagoga.</verse>
    <verse number="6">E Gesù andava con loro. E come egli già era non molto lungi dalla casa, il centurione gli mandò degli amici, per dirgli: Signore, non faticarti, perciocchè io non son degno che tu entri sotto al mio tetto.</verse>
    <verse number="7">Perciò ancora, non mi son reputato degno di venire a te ma comanda solo con una parola, e il mio servitore sarà guarito.</verse>
    <verse number="8">Perciocchè io sono uomo sottoposto alla podestà altrui, ed ho sotto di me de’ soldati; e pure, se dico all’uno: Va’, egli va; se all’altro: Vieni, egli viene; e se dico al mio servitore: Fa’ questo, egli lo fa.</verse>
    <verse number="9">E Gesù, udite queste cose, si maravigliò di lui, e rivoltosi, disse alla moltitudine che lo seguitava: Io vi dico, che non pure in Israele ho trovata una cotanta fede.</verse>
    <verse number="10">E quando coloro ch’erano stati mandati furon tornati a casa, trovarono il servitore ch’era stato infermo esser sano.</verse>
    <verse number="11">ED avvenne nel giorno seguente, che egli andava in una città, detta Nain; e i suoi discepoli, in gran numero, e una gran moltitudine andavano con lui.</verse>
    <verse number="12">E come egli fu presso della porta della città, ecco, si portava a seppellire un morto, figliuolo unico di sua madre, la quale ancora era vedova, e gran moltitudine della città era con lei.</verse>
    <verse number="13">E il Signore, vedutala, ebbe pietà di lei, e le disse: Non piangere.</verse>
    <verse number="14">Ed accostatosi, toccò la bara or i portatori si fermarono, e disse: Giovanetto, io tel dico, levati.</verse>
    <verse number="15">E il morto si levò a sedere, e cominciò a parlare. E Gesù lo diede a sua madre.</verse>
    <verse number="16">E spavento li occupò tutti, e glorificavano Iddio, dicendo: Un gran profeta è sorto fra noi; Iddio ha visitato il suo popolo.</verse>
    <verse number="17">E questo ragionamento intorno a lui si sparse per tutta la Giudea, e per tutto il paese circonvicino.</verse>
    <verse number="18">OR i discepoli di Giovanni gli rapportarono tutte queste cose.</verse>
    <verse number="19">Ed egli, chiamati a sè due de’ suoi discepoli, li mandò a Gesù, a dirgli: Sei tu colui che ha da venire, o pur ne aspetteremo noi un altro?</verse>
    <verse number="20">Quegli uomini adunque, essendo venuti a Gesù, gli dissero: Giovanni Battista ci ha mandati a te, a dirti: Sei tu colui che ha da venire, o pur ne aspetteremo noi un altro?</verse>
    <verse number="21">Or in quella stessa ora egli ne guarì molti d’infermità, e di flagelli, e di spiriti maligni; ed a molti ciechi donò il vedere</verse>
    <verse number="22">E Gesù, rispondendo, disse loro: Andate, e rapportate a Giovanni le cose che avete vedute ed udite: che i ciechi ricoverano la vista, che gli zoppi camminano, che i lebbrosi son nettati, che i sordi odono, che i morti sono risuscitati, che l’evangelo è annunziato a’ poveri.</verse>
    <verse number="23">E beato è chi non sarà stato scandalezzato in me.</verse>
    <verse number="24">E quando i messi di Giovanni se ne furono andati, egli prese a dire alle turbe, intorno a Giovanni: Che andaste voi a veder nel deserto? una canna dimenata dal vento?</verse>
    <verse number="25">Ma pure che andaste voi a vedere? un uomo vestito di vestimenti morbidi? ecco, coloro che usano vestimenti magnifici, e vivono in delizie, stanno ne’ palazzi dei re.</verse>
    <verse number="26">Ma pure, che andaste voi a vedere? un profeta? certo, io vi dico, uno eziandio più che profeta.</verse>
    <verse number="27">Egli è quello del quale è scritto: Ecco, io mando il mio messo davanti alla tua faccia, il quale preparerà il tuo cammino dinanzi a te.</verse>
    <verse number="28">Perciocchè io vi dico che fra coloro che son nati di donna, non vi è profeta alcuno maggior di Giovanni Battista; ma il minimo nel regno di Dio è maggior di lui.</verse>
    <verse number="29">E tutto il popolo, e i pubblicani ch’erano stati battezzati del battesimo di Giovanni, udite queste cose, giustificarono Iddio.</verse>
    <verse number="30">Ma i Farisei, e i dottori della legge, che non erano stati battezzati da lui, rigettarono a lor danno il consiglio di Dio.</verse>
    <verse number="31">E il Signore disse: A chi dunque assomiglierò gli uomini di questa generazione? ed a chi sono essi simili?</verse>
    <verse number="32">Son simili a’ fanciulli che seggono in su la piazza, e gridano gli uni agli altri, e dicono: Noi vi abbiamo sonato, e voi non avete ballato; vi abbiamo cantate canzoni lamentevoli, e voi non avete pianto.</verse>
    <verse number="33">Perciocchè Giovanni Battista è venuto, non mangiando pane, nè bevendo vino, e voi avete detto: Egli ha il demonio.</verse>
    <verse number="34">Il Figliuol dell’uomo è venuto, mangiando, e bevendo, e voi dite: Ecco un uomo mangiatore, e bevitor di vino, amico di pubblicani, e di peccatori.</verse>
    <verse number="35">Ma la Sapienza è stata giustificata da tutti i suoi figliuoli.</verse>
    <verse number="36">OR uno de’ Farisei lo pregò a mangiare in casa sua; ed egli, entrato in casa del Fariseo, si mise a tavola.</verse>
    <verse number="37">Ed ecco, vi era in quella città una donna ch’era stata peccatrice, la quale, avendo saputo ch’egli era a tavola in casa del Fariseo, portò un alberello d’olio odorifero.</verse>
    <verse number="38">E stando a’ piedi di esso, di dietro, piangendo, prese a rigargli di lagrime i piedi, e li asciugava co’ capelli del suo capo; e gli baciava i piedi, e li ungeva con l’olio.</verse>
    <verse number="39">E il Fariseo che l’avea convitato, avendo veduto ciò, disse fra sè medesimo: Costui, se fosse profeta, conoscerebbe pur chi, e quale sia questa donna che lo tocca; perciocchè ella è una peccatrice.</verse>
    <verse number="40">E Gesù gli fece motto, e disse: Simone, io ho qualche cosa a dirti. Ed egli disse: Maestro, di’ pure.</verse>
    <verse number="41">E Gesù gli disse: Un creditore avea due debitori; l’uno gli dovea cinquecento denari, e l’altro cinquanta.</verse>
    <verse number="42">E non avendo essi di che pagare, egli rimise il debito ad amendue. Di’ adunque, qual di loro l’amerà più?</verse>
    <verse number="43">E Simone, rispondendo, disse: Io stimo colui a cui egli ha più rimesso. E Gesù gli disse: Tu hai dirittamente giudicato.</verse>
    <verse number="44">E rivoltosi alla donna, disse a Simone: Vedi questa donna; io sono entrato in casa tua, e tu non mi hai dato dell’acqua a’ piedi; ma ella mi ha rigati di lagrime i piedi, e li ha asciugati coi capelli del suo capo.</verse>
    <verse number="45">Tu non mi hai dato neppure un bacio; ma costei, da che è entrata, non è mai restata di baciarmi i piedi.</verse>
    <verse number="46">Tu non mi hai unto il capo d’olio; ma ella mi ha unti i piedi d’olio odorifero.</verse>
    <verse number="47">Per tanto, io ti dico, che i suoi peccati, che sono in gran numero, le son rimessi, perchè ella ha molto amato; ma a chi poco è rimesso poco ama.</verse>
    <verse number="48">Poi disse a colei: I tuoi peccati ti son rimessi.</verse>
    <verse number="49">E coloro ch’eran con lui a tavola presero a dire fra loro stessi: Chi è costui, il quale eziandio rimette i peccati?</verse>
    <verse number="50">Ma Gesù disse alla donna: La tua fede ti ha salvata; vattene in pace.</verse>
  </chapter>
  <chapter number="8">
    <verse number="1">ED avvenne poi appresso, ch’egli andava attorno di città in città, e di castello in castello, predicando, ed evangelizzando il regno di Dio, avendo seco i dodici.</verse>
    <verse number="2">Ed anche certe donne, le quali erano state guarite da spiriti maligni, e da infermità, cioè: Maria, detta Maddalena, della quale erano usciti sette demoni;</verse>
    <verse number="3">e Giovanna, moglie di Cuza, procurator di Erode; e Susanna, e molte altre; le quali gli ministravano, sovvenendolo delle lor facoltà.</verse>
    <verse number="4">ORA, raunandosi gran moltitudine, e andando la gente di tutte le città a lui, egli disse in parabola:</verse>
    <verse number="5">Un seminatore uscì a seminar la sua semenza; e mentre egli seminava, una parte cadde lungo la via, e fu calpestata, e gli uccelli del cielo la mangiarono tutta.</verse>
    <verse number="6">Ed un’altra cadde sopra la pietra; e come fu nata, si seccò; perciocchè non avea umore.</verse>
    <verse number="7">Ed un’altra cadde per mezzo le spine; e le spine, nate insieme, l’affogarono.</verse>
    <verse number="8">Ed un’altra cadde in buona terra; ed essendo nata, fece frutto, cento per uno. Dicendo queste cose, gridava: Chi ha orecchie da udire, oda.</verse>
    <verse number="9">E i suoi discepoli lo domandarono, che voleva dir quella parabola.</verse>
    <verse number="10">Ed egli disse: A voi è dato di conoscere i misteri del regno di Dio; ma agli altri quelli son proposti in parabole, acciocchè veggendo non veggano, e udendo non intendano.</verse>
    <verse number="11">Or questo è il senso della parabola: La semenza è la parola di Dio.</verse>
    <verse number="12">E coloro che son seminati lungo la via son coloro che odono la parola; ma poi viene il diavolo, e toglie via la parola dal cuor loro; acciocchè non credano, e non sieno salvati.</verse>
    <verse number="13">E coloro che son seminati sopra la pietra son coloro i quali, quando hanno udita la parola, la ricevono con allegrezza; ma costoro non hanno radice, non credendo se non a tempo; ed al tempo della tentazione si ritraggono indietro.</verse>
    <verse number="14">E la parte ch’è caduta fra le spine son coloro che hanno udita la parola; ma, quando se ne sono andati, sono affogati dalle sollecitudini, e dalle ricchezze, e da’ piaceri di questa vita, e non fruttano.</verse>
    <verse number="15">Ma la parte che è caduta nella buona terra son coloro i quali, avendo udita la parola, la ritengono in un cuore onesto e buono, e fruttano con perseveranza.</verse>
    <verse number="16">OR niuno, accesa una lampana, la copre con un vaso, o la mette sotto il letto; anzi la mette sopra il candelliere; acciocchè coloro ch’entrano veggano la luce.</verse>
    <verse number="17">Poichè non v’è nulla di nascosto, che non abbia a farsi manifesto; nè di segreto, che non abbia a sapersi, ed a venire in palese.</verse>
    <verse number="18">Guardate adunque come voi udite; perciocchè a chiunque ha, sarà dato; ma a chi non ha, eziandio quel ch’egli pensa di avere gli sarà tolto.</verse>
    <verse number="19">OR sua madre e i suoi fratelli vennero a lui, e non potevano avvicinarglisi per la moltitudine.</verse>
    <verse number="20">E ciò gli fu rapportato, dicendo alcuni: Tua madre, e i tuoi fratelli, son là fuori, volendoti vedere.</verse>
    <verse number="21">Ma egli, rispondendo, disse loro: La madre mia, e i miei fratelli, son quelli che odono la parola di Dio, e la mettono ad effetto.</verse>
    <verse number="22">ED avvenne un di que’ dì, ch’egli montò in una navicella, co’ suoi discepoli, e disse loro: Passiamo all’altra riva del lago. Ed essi vogarono in alta acqua.</verse>
    <verse number="23">E mentre navigavano, egli si addormentò; ed un turbo di vento calò nel lago, talchè la lor navicella si empieva; e pericolavano.</verse>
    <verse number="24">Ed essi, accostatisi, lo svegliarono, dicendo: Maestro, Maestro, noi periamo. Ed egli, destatosi, sgridò il vento, e il fiotto dell’acqua, e quelli si acquetarono, e si fece bonaccia.</verse>
    <verse number="25">E Gesù disse a’ suoi discepoli: Ov’è la vostra fede? Ed essi, impauriti, si maravigliarono, dicendo l’uno all’altro: Chi è pur costui, ch’egli comanda eziandio al vento ed all’acqua, ed essi gli ubbidiscono?</verse>
    <verse number="26">E NAVIGARONO alla contrada de’ Gadareni, ch’è di rincontro alla Galilea.</verse>
    <verse number="27">E quando egli fu smontato in terra, gli venne incontro un uomo di quella città, il quale, già da lungo tempo, avea i demoni, e non era vestito d’alcun vestimento; e non dimorava in casa alcuna, ma dentro i monumenti.</verse>
    <verse number="28">E, quando ebbe veduto Gesù, diede un gran grido, e gli si gettò a’ piedi, e disse con gran voce: Gesù, Figliuol dell’Iddio altissimo, che vi è egli fra te e me? io ti prego, non tormentarmi.</verse>
    <verse number="29">Perciocchè egli comandava allo spirito immondo di uscir di quell’uomo; perchè già da lungo tempo se n’era impodestato; e benchè fosse guardato, legato con catene, e con ceppi, rompeva i legami, ed era trasportato dal demonio ne’ deserti.</verse>
    <verse number="30">E Gesù lo domandò, dicendo: Qual’è il tuo nome? Ed esso disse: Legione; perciocchè molti demoni erano entrati in lui.</verse>
    <verse number="31">Ed essi lo pregavano che non comandasse loro di andar nell’abisso.</verse>
    <verse number="32">Or quivi presso era una greggia di gran numero di porci, che pasturavan sul monte; e que’ demoni lo pregavano che permettesse loro d’entrare in essi. Ed egli lo permise loro.</verse>
    <verse number="33">E que’ demoni, usciti di quell’uomo, entrarono ne’ porci; e quella greggia si gettò per lo precipizio nel lago, ed affogò.</verse>
    <verse number="34">E quando coloro che li pasturavano videro ciò ch’era avvenuto, se ne fuggirono, e andarono, e lo rapportarono nella città, e per lo contado.</verse>
    <verse number="35">E la gente uscì fuori, per veder ciò ch’era avvenuto; e venne a Gesù, e trovò l’uomo, del quale i demoni erano usciti, che sedeva a’ piedi di Gesù, vestito, e in buon senno; e temette.</verse>
    <verse number="36">Coloro ancora che l’aveano veduto, raccontaron loro come l’indemoniato era stato liberato.</verse>
    <verse number="37">E tutta la moltitudine del paese circonvicino dei Gadareni richiese Gesù che si dipartisse da loro; perciocchè erano occupati di grande spavento. Ed egli, montato nella navicella, se ne ritornò.</verse>
    <verse number="38">Or quell’uomo, del quale erano usciti i demoni, lo pregava di poter stare con lui. Ma Gesù lo licenziò, dicendo:</verse>
    <verse number="39">Ritorna a casa tua, e racconta quanto gran cose Iddio ti ha fatte. Ed egli se ne andò per tutta la città, predicando quanto gran cose Gesù gli avea fatte.</verse>
    <verse number="40">OR avvenne, quando Gesù fu ritornato, che la moltitudine l’accolse; perciocchè tutti l’aspettavano.</verse>
    <verse number="41">Ed ecco un uomo, il cui nome era Iairo, il quale era capo della sinagoga, venne, e gettatosi a’ piedi di Gesù, lo pregava che venisse in casa sua.</verse>
    <verse number="42">Perciocchè egli avea una figliuola unica, d’età d’intorno a dodici anni, la qual si moriva. Or mentre egli vi andava, la moltitudine l’affollava.</verse>
    <verse number="43">Ed una donna, la quale avea un flusso di sangue già da dodici anni, ed avea spesa ne’ medici tutta la sua sostanza, e non era potuta esser guarita da alcuno;</verse>
    <verse number="44">accostatasi di dietro, toccò il lembo della vesta di esso; e in quello stante il flusso del suo sangue si stagnò.</verse>
    <verse number="45">E Gesù disse: Chi mi ha toccato? E negandolo tutti, Pietro, e coloro ch’eran con lui, dissero: Maestro, le turbe ti stringono, e ti affollano, e tu dici: Chi mi ha toccato?</verse>
    <verse number="46">Ma Gesù disse: Alcuno mi ha toccato, perciocchè io ho conosciuto che virtù è uscita di me.</verse>
    <verse number="47">E la donna, veggendo ch’era scoperta, tutta tremante venne; e, gettataglisi a’ piedi, gli dichiarò, in presenza di tutto il popolo, per qual cagione l’avea toccato, e come in quello stante era guarita.</verse>
    <verse number="48">Ed egli le disse: Sta’ di buon cuore, figliuola; la tua fede ti ha salvata; vattene in pace.</verse>
    <verse number="49">Ora, mentre egli parlava ancora, venne uno di casa del capo della sinagoga, dicendogli: La tua figliuola è morta; non dar molestia al Maestro.</verse>
    <verse number="50">Ma Gesù, udito ciò, gli fece motto, e disse: Non temere; credi solamente, ed ella sarà salva.</verse>
    <verse number="51">Ed entrato nella casa, non permise che alcuno vi entrasse, se non Pietro, e Giovanni, e Giacomo, e il padre, e la madre della fanciulla.</verse>
    <verse number="52">Or tutti piangevano, e facevan cordoglio di lei. Ma egli disse: Non piangete; ella non è morta, ma dorme.</verse>
    <verse number="53">Ed essi si ridevano di lui, sapendo ch’ella era morta.</verse>
    <verse number="54">Ma egli, avendo messi fuori tutti, e presala per la mano, gridò, dicendo: Fanciulla, levati.</verse>
    <verse number="55">E il suo spirito ritornò in lei, ed ella si levò prontamente; ed egli comandò che le si desse da mangiare.</verse>
    <verse number="56">E il padre, e la madre di essa, sbigottirono. E Gesù comandò loro, che non dicessero ad alcuno ciò ch’era stato fatto.</verse>
  </chapter>
  <chapter number="9">
    <verse number="1">ORA, chiamati tutti insieme i suoi dodici discepoli, diede loro potere, ed autorità sopra tutti i demoni, e di guarir le malattie.</verse>
    <verse number="2">E li mandò a predicare il regno di Dio, ed a guarire gl’infermi.</verse>
    <verse number="3">E disse loro: Non togliete nulla per lo cammino: nè bastoni, nè tasca, nè pane, nè danari; parimente, non abbiate ciascuno due vesti.</verse>
    <verse number="4">E in qualunque casa sarete entrati, in quella dimorate, e di quella partite.</verse>
    <verse number="5">E se alcuni non vi ricevono, uscite di quella città, e scotete eziandio la polvere dai vostri piedi, in testimonianza contro a loro.</verse>
    <verse number="6">Ed essi, partitisi, andavano attorno per le castella, evangelizzando, e facendo guarigioni per tutto.</verse>
    <verse number="7">OR Erode il tetrarca udì tutte le cose fatte da Gesù, e n’era perplesso; perciocchè si diceva da alcuni, che Giovanni era risuscitato da’ morti;</verse>
    <verse number="8">e da altri, che Elia era apparito; e da altri, che uno de’ profeti antichi era risuscitato.</verse>
    <verse number="9">Ed Erode disse: Io ho decapitato Giovanni; chi è dunque costui, del quale io odo cotali cose? E cercava di vederlo.</verse>
    <verse number="10">E GLI apostoli, essendo ritornati, raccontarono a Gesù tutte le cose che aveano fatte. Ed egli, avendoli presi seco, si ritrasse in disparte, in un luogo deserto della città detta Betsaida.</verse>
    <verse number="11">Ma le turbe, avendolo saputo, lo seguitarono; ed egli, accoltele, ragionava loro del regno di Dio, e guariva coloro che avean bisogno di guarigione.</verse>
    <verse number="12">Or il giorno cominciava a dichinare; e i dodici, accostatisi, gli dissero: Licenzia la moltitudine, acciocchè se ne vadano per le castella, e il contado d’intorno; ed alberghino, e trovino da mangiare; perciocchè noi siam qui in luogo deserto.</verse>
    <verse number="13">Ma egli disse loro: Date lor voi da mangiare. Ed essi dissero: Noi non abbiam altro che cinque pani e due pesci; se già non andassimo a comperar della vittuaglia per tutto questo popolo.</verse>
    <verse number="14">Perciocchè erano intorno a cinquemila uomini. Ma egli disse a’ suoi discepoli: Fateli coricare in terra per cerchi, a cinquanta per cerchio.</verse>
    <verse number="15">Ed essi fecero così, e li fecero coricar tutti.</verse>
    <verse number="16">Ed egli prese i cinque pani, e i due pesci; e levati gli occhi al cielo, li benedisse, e li ruppe, e li diede a’ suoi discepoli, per metterli davanti alla moltitudine.</verse>
    <verse number="17">E tutti mangiarono, e furono saziati; e si levò de’ pezzi, ch’eran loro avanzati, dodici corbelli.</verse>
    <verse number="18">OR avvenne che, essendo egli in orazione in disparte, i discepoli erano con lui. Ed egli li domandò, dicendo: Chi dicono le turbe che io sono?</verse>
    <verse number="19">Ed essi, rispondendo, dissero: Alcuni, Giovanni Battista, ed altri, Elia, ed altri, che uno de’ profeti antichi è risuscitato.</verse>
    <verse number="20">Ed egli disse loro: E voi, chi dite ch’io sono? E Pietro, rispondendo, disse: Il Cristo di Dio.</verse>
    <verse number="21">Ed egli divietò loro strettamente che nol dicessero ad alcuno;</verse>
    <verse number="22">dicendo: Ei conviene che il Figliuol dell’uomo patisca molte cose, e sia riprovato dagli anziani, e da’ principali sacerdoti, e dagli Scribi; e sia ucciso, e risusciti al terzo giorno.</verse>
    <verse number="23">DICEVA, oltre a ciò, a tutti: Se alcuno vuol venir dietro a me, rinunzii a sè stesso, e tolga ogni dì la sua croce in ispalla, e mi seguiti.</verse>
    <verse number="24">Perciocchè, chi avrà voluto salvar la vita sua la perderà; ma chi avrà perduta la vita sua, per me, la salverà.</verse>
    <verse number="25">Perciocchè, che giova egli all’uomo, se guadagna tutto il mondo, e perde sè stesso, ovvero è punito nella vita?</verse>
    <verse number="26">Perciocchè, se alcuno ha vergogna di me, e delle mie parole, il Figliuol dell’uomo altresì avrà vergogna di lui, quando egli verrà nella gloria sua, e del Padre suo, e de’ santi angeli.</verse>
    <verse number="27">Or io vi dico in verità, che alcuni di coloro che son qui presenti non gusteranno la morte, che prima non abbiano veduto il regno di Dio.</verse>
    <verse number="28">OR avvenne che, intorno ad otto giorni appresso questi ragionamenti, egli prese seco Pietro, Giovanni, e Giacomo, e salì in sul monte per orare.</verse>
    <verse number="29">E mentre egli orava, il sembiante della sua faccia fu mutato, e la sua veste divenne candida folgorante.</verse>
    <verse number="30">Ed ecco, due uomini parlavano con lui, i quali erano Mosè ed Elia.</verse>
    <verse number="31">I quali, appariti in gloria, parlavano della fine di esso, la quale egli doveva compiere in Gerusalemme.</verse>
    <verse number="32">Or Pietro, e coloro ch’eran con lui, erano aggravati di sonno; e quando si furono svegliati, videro la gloria di esso, e que’ due uomini, ch’eran con lui.</verse>
    <verse number="33">E come essi si dipartivano da lui, Pietro disse a Gesù: Maestro, egli è bene che noi stiamo qui; facciamo adunque tre tabernacoli: uno a te, uno a Mosè, ed uno ad Elia; non sapendo ciò ch’egli si dicesse.</verse>
    <verse number="34">Ma, mentre egli diceva queste cose, venne una nuvola, che adombrò quelli; e i discepoli temettero, quando quelli entrarono nella nuvola.</verse>
    <verse number="35">Ed una voce venne dalla nuvola, dicendo: Quest’è il mio diletto Figliuolo; ascoltatelo.</verse>
    <verse number="36">E in quello stante che si facea quella voce, Gesù si trovò tutto solo. Or essi tacquero, e non rapportarono in quei giorni ad alcuno nella delle cose che aveano vedute.</verse>
    <verse number="37">OR avvenne il giorno seguente, che, essendo scesi dal monte, una gran moltitudine venne incontro a Gesù.</verse>
    <verse number="38">Ed ecco, un uomo d’infra la moltitudine sclamò, dicendo: Maestro, io ti prego, riguarda al mio figliuolo; perciocchè egli mi è unico.</verse>
    <verse number="39">Ed ecco, uno spirito lo prende, ed egli di subito grida; e lo spirito lo dirompe, ed egli schiuma; e quello a fatica si parte da lui, fiaccandolo.</verse>
    <verse number="40">Ed io ho pregati i tuoi discepoli che lo cacciassero, ma non hanno potuto.</verse>
    <verse number="41">E Gesù, rispondendo, disse: O generazione incredula e perversa, infino a quando omai sarò con voi, e vi comporterò? Mena qua il tuo figliuolo.</verse>
    <verse number="42">E come egli era ancora tra via, il demonio lo diruppe, e lo straziò. Ma Gesù sgridò lo spirito immondo, e guarì il fanciullo, e lo rendè a suo padre.</verse>
    <verse number="43">E tutti sbigottivano della grandezza di Dio. Ora, mentre tutti si maravigliavano di tutte le cose che Gesù faceva, egli disse a’ suoi discepoli:</verse>
    <verse number="44">Voi, riponetevi queste parole nelle orecchie; perciocchè il Figliuol dell’uomo sarà dato nelle mani degli uomini.</verse>
    <verse number="45">Ma essi ignoravano quel detto, ed era loro nascosto; per modo che non l’intendevano, e temevano di domandarlo intorno a quel detto.</verse>
    <verse number="46">POI si mosse fra loro una quistione: chi di loro fosse il maggiore.</verse>
    <verse number="47">E Gesù, veduto il pensier del cuor loro, prese un piccol fanciullo, e lo fece stare appresso di sè.</verse>
    <verse number="48">E disse loro: Chi riceve questo piccol fanciullo, nel nome mio, riceve me; e chi riceve me, riceve colui che mi ha mandato; perciocchè chi è il minimo di tutti voi, esso è grande.</verse>
    <verse number="49">OR Giovanni gli fece motto, e disse: Maestro, noi abbiam veduto uno che cacciava i demoni nel nome tuo, e glielo abbiam divietato, perciocchè egli non ti seguita con noi.</verse>
    <verse number="50">Ma Gesù gli disse: Non gliel divietate, perciocchè chi non è contro a noi è per noi.</verse>
    <verse number="51">OR avvenne che, compiendosi il tempo ch’egli dovea essere accolto in cielo, egli si mise risolutamente in via per andare a Gerusalemme.</verse>
    <verse number="52">E mandò davanti a sè de’ messi, i quali essendo partiti, entrarono in un castello de’ Samaritani, per apparecchiargli albergo.</verse>
    <verse number="53">Ma que’ del castello non lo voller ricevere, perciocchè al suo aspetto pareva ch’egli andasse in Gerusalemme.</verse>
    <verse number="54">E Giacomo, e Giovanni, suoi discepoli, avendo ciò veduto, dissero: Signore, vuoi che diciamo che scenda fuoco dal cielo, e li consumi, come anche fece Elia?</verse>
    <verse number="55">Ma egli, rivoltosi, li sgridò, e disse: Voi non sapete di quale spirito voi siete.</verse>
    <verse number="56">Poichè il Figliuol dell’uomo non è venuto per perder le anime degli uomini, anzi per salvarle. E andarono in un altro castello.</verse>
    <verse number="57">OR avvenne che mentre camminavano per la via, alcuno gli disse; Signore, io ti seguiterò dovunque tu andrai.</verse>
    <verse number="58">E Gesù gli disse: Le volpi hanno delle tane, e gli uccelli del cielo de’ nidi; ma il Figliuol dell’uomo non ha pure ove posi il capo.</verse>
    <verse number="59">Ma egli disse ad un altro: Seguitami. Ed egli disse: Signore, permettimi che io prima vada, e seppellisca mio padre.</verse>
    <verse number="60">Ma Gesù gli disse: Lascia i morti seppellire i lor morti; ma tu, va’, ed annunzia il regno di Dio.</verse>
    <verse number="61">Or ancora un altro gli disse: Signore, io ti seguiterò, ma permettimi prima d’accomiatarmi da que’ di casa mia.</verse>
    <verse number="62">Ma Gesù gli disse: Niuno, il quale, messa la mano all’aratro, riguarda indietro, è atto al regno di Dio.</verse>
  </chapter>
  <chapter number="10">
    <verse number="1">ORA, dopo queste cose, il Signore ne ordinò ancora altri settanta, e li mandò a due a due dinanzi a sè, in ogni città, e luogo, ove egli avea da venire.</verse>
    <verse number="2">Diceva loro adunque: Bene è la ricolta grande, ma gli operai son pochi; pregate adunque il Signor della ricolta che spinga degli operai nella sua ricolta.</verse>
    <verse number="3">Andate; ecco, io vi mando come agnelli in mezzo de’ lupi.</verse>
    <verse number="4">Non portate borsa, nè tasca, nè scarpe; e non salutate alcuno per lo cammino.</verse>
    <verse number="5">Ed in qualunque casa sarete entrati, dite imprima: Pace sia a questa casa.</verse>
    <verse number="6">E se quivi è alcun figliuolo di pace, la vostra pace si poserà sopra esso; se no, ella ritornerà a voi.</verse>
    <verse number="7">Ora, dimorate in quella stessa casa, mangiando, e bevendo di quello che vi sarà; perciocchè l’operaio è degno del suo premio; non passate di casa in casa.</verse>
    <verse number="8">E in qualunque città sarete entrati, se vi ricevono, mangiate di ciò che vi sarà messo davanti.</verse>
    <verse number="9">E guarite gl’infermi, che saranno in essa, e dite loro: Il regno di Dio si è avvicinato a voi.</verse>
    <verse number="10">Ma in qualunque città sarete entrati, se non vi ricevono, uscite nelle piazze di quella, e dite:</verse>
    <verse number="11">Noi vi spazziamo eziandio la polvere che si è attaccata a noi dalla vostra città; ma pure sappiate questo, che il regno di Dio si è avvicinato a voi.</verse>
    <verse number="12">Or io vi dico, che in quel giorno Sodoma sarà più tollerabilmente trattata che quella città.</verse>
    <verse number="13">Guai a te, Chorazin! guai a te, Betsaida! perciocchè, se in Tiro, ed in Sidon, fossero state fatte le potenti operazioni che sono state fatte in voi, già anticamente, giacendo in sacco, e cenere, si sarebbero pentite.</verse>
    <verse number="14">Ma pure Tiro e Sidon, saranno più tollerabilmente trattate nel giudicio, che voi.</verse>
    <verse number="15">E tu, Capernaum, che sei stata innalzata infino al cielo, sarai abbassata fin nell’inferno.</verse>
    <verse number="16">Chi ascolta voi ascolta me, chi sprezza voi sprezza me, e chi sprezza me sprezza colui che mi ha mandato.</verse>
    <verse number="17">Or que’ settanta tornarono con allegrezza, dicendo: Signore, anche i demoni ci son sottoposti nel nome tuo.</verse>
    <verse number="18">Ed egli disse loro: Io riguardava Satana cader del cielo, a guisa di folgore.</verse>
    <verse number="19">Ecco, io vi do la podestà di calcar serpenti, e scorpioni; vi do eziandio potere sopra ogni potenza del nemico; e nulla vi offenderà.</verse>
    <verse number="20">Ma pure non vi rallegrate di ciò che gli spiriti vi son sottoposti; anzi rallegratevi che i vostri nomi sono scritti ne’ cieli.</verse>
    <verse number="21">In quella stessa ora, Gesù giubilò in ispirito, e disse: Io ti rendo onore, e lode, o Padre, Signor del cielo e della terra, che tu hai nascoste queste cose ai savi, ed intendenti, e le hai rivelate ai piccoli fanciulli; sì certo, o Padre, perciocchè così ti è piaciuto.</verse>
    <verse number="22">Ogni cosa mi è stata data in mano dal Padre mio; e niuno conosce chi è il Figliuolo, se non il Padre; nè chi è il Padre, se non il Figliuolo; e colui a cui il Figliuolo avrà voluto rivelarlo.</verse>
    <verse number="23">E rivoltosi a’ discepoli, disse loro in disparte: Beati gli occhi che veggono le cose che voi vedete;</verse>
    <verse number="24">perciocchè io vi dico, che molti profeti, e re, hanno desiderato di veder le cose che voi vedete, e non le hanno vedute, e di udir le cose che voi udite, e non le hanno udite.</verse>
    <verse number="25">ALLORA ecco, un certo dottor della legge si levò, tentandolo, e dicendo: Maestro, facendo che, erediterò la vita eterna?</verse>
    <verse number="26">Ed egli gli disse: Nella legge che è egli scritto? come leggi?</verse>
    <verse number="27">E colui, rispondendo, disse: Ama il Signore Iddio tuo con tutto il tuo cuore, e con tutta l’anima tua, e con tutta la forza tua, e con tutta la mente tua; e il tuo prossimo come te stesso.</verse>
    <verse number="28">Ed egli gli disse: Tu hai dirittamente risposto; fa’ ciò, e viverai.</verse>
    <verse number="29">Ed egli, volendo giustificarsi, disse a Gesù: E chi è mio prossimo?</verse>
    <verse number="30">E Gesù, replicando, disse: Un uomo scendeva di Gerusalemme in Gerico, e si abbattè in ladroni; i quali, spogliatolo, ed anche dategli di molte ferite, se ne andarono, lasciandolo mezzo morto.</verse>
    <verse number="31">Or a caso un sacerdote scendeva per quella stessa via; e, veduto colui, passò oltre di rincontro.</verse>
    <verse number="32">Simigliantemente ancora, un Levita, essendo venuto presso di quel luogo, e, vedutolo, passò oltre di rincontro.</verse>
    <verse number="33">Ma un Samaritano, facendo viaggio, venne presso di lui; e, vedutolo, n’ebbe pietà.</verse>
    <verse number="34">Ed accostatosi, fasciò le sue piaghe, versandovi sopra dell’olio, e del vino; poi lo mise sopra la sua propria cavalcatura, e lo menò nell’albergo, e si prese cura di lui.</verse>
    <verse number="35">E il giorno appresso, partendo, trasse fuori due denari, e li diede all’oste, e gli disse: Prenditi cura di costui; e tutto ciò che spenderai di più, io tel renderò quando io ritornerò.</verse>
    <verse number="36">Quale adunque di questi tre ti pare essere stato il prossimo di colui che si abbattè ne’ ladroni?</verse>
    <verse number="37">Ed egli disse: Colui che usò misericordia inverso lui. Gesù adunque gli disse: Va’, e fa’ tu il simigliante.</verse>
    <verse number="38">ORA, mentre essi erano in cammino, avvenne ch’egli entrò in un castello; ed una certa donna, chiamata per nome Marta, lo ricevette in casa sua.</verse>
    <verse number="39">Or ella avea una sorella, chiamata Maria, la quale ancora, postasi a sedere a’ piedi di Gesù, ascoltava la sua parola.</verse>
    <verse number="40">Ma Marta era occupata intorno a molti servigi. Ed ella venne, e disse: Signore, non ti cale egli che la mia sorella mi ha lasciata sola a servire? dille adunque che mi aiuti.</verse>
    <verse number="41">Ma Gesù, rispondendo, le disse: Marta, Marta, tu sei sollecita, e ti travagli intorno a molte cose.</verse>
    <verse number="42">Or d’una sola cosa fa bisogno. Ma Maria ha scelta la buona parte, la qual non le sarà tolta.</verse>
  </chapter>
  <chapter number="11">
    <verse number="1">ED avvenne che, essendo egli in un certo luogo, orando, come fu restato, alcuno de’ suoi discepoli gli disse: Signore, insegnaci ad orare, siccome, ancora Giovanni ha insegnato a’ suoi discepoli.</verse>
    <verse number="2">Ed egli disse loro: Quando orerete, dite: PADRE NOSTRO, che sei ne’ cieli, sia santificato il tuo nome, il tuo regno venga, la tua volontà sia fatta in terra, come in cielo.</verse>
    <verse number="3">Dacci di giorno in giorno il nostro pane cotidiano.</verse>
    <verse number="4">E rimettici i nostri peccati; perciocchè ancor noi rimettiamo i debiti ad ogni nostro debitore; e non indurci in tentazione, ma liberaci dal maligno.</verse>
    <verse number="5">POI disse loro: Chi è colui d’infra voi che abbia un amico, il quale vada a lui alla mezzanotte, e gli dica:</verse>
    <verse number="6">Amico, prestami tre pani; perciocchè mi è giunto di viaggio in casa un mio amico, ed io non ho che mettergli dinanzi?</verse>
    <verse number="7">Se pur colui di dentro risponde, e dice: Non darmi molestia; già è serrata la porta, e i miei fanciulli son meco in letto; io non posso levarmi, e darteli;</verse>
    <verse number="8">io vi dico che, avvegnachè non si levi, e non glieli dia, perchè è suo amico; pure per l’importunità di esso egli si leverà, e gliene darà quanti ne avrà di bisogno.</verse>
    <verse number="9">Io altresì vi dico: Chiedete, e vi sarà dato; cercate, e troverete; picchiate, e vi sarà aperto.</verse>
    <verse number="10">Perciocchè, chiunque chiede riceve, e chi cerca trova, ed è aperto a chi picchia.</verse>
    <verse number="11">E chi è quel padre tra voi, il quale, se il figliuolo gli chiede del pane, gli dia una pietra? ovvero anche un pesce, e in luogo di pesce, gli dia una serpe?</verse>
    <verse number="12">Ovvero anche, se gli domanda un uovo, gli dia uno scorpione?</verse>
    <verse number="13">Se voi dunque, essendo malvagi, sapete dar buoni doni ai vostri figliuoli, quanto più il vostro Padre celeste donerà lo Spirito Santo a coloro che glielo domanderanno?</verse>
    <verse number="14">Or egli cacciava un demonio, il quale era mutolo; ed avvenne che quando il demonio fu uscito, il mutolo parlò; e le turbe si maravigliarono.</verse>
    <verse number="15">Ma alcuni di quelle dissero: Egli caccia i demoni per Beelzebub, principe de’ demoni.</verse>
    <verse number="16">Ed altri, tentandolo, chiedevano da lui un segno dal cielo.</verse>
    <verse number="17">Ma egli, conoscendo i lor pensieri, disse loro: Ogni regno diviso in parti contrarie è deserto; parimente, ogni casa divisa in parti contrarie, ruina.</verse>
    <verse number="18">Così anche, se Satana è diviso in parti contrarie, come può durare il suo regno? poichè voi dite che io caccio i demoni per Beelzebub.</verse>
    <verse number="19">E, se io caccio i demoni per Beelzebub, per cui li cacciano i vostri figliuoli? perciò, essi saranno vostri giudici.</verse>
    <verse number="20">Ma, se io, per lo dito di Dio, caccio i demoni, il regno di Dio è adunque giunto a voi.</verse>
    <verse number="21">Quando un possente uomo bene armato guarda il suo palazzo, le cose sue sono in pace.</verse>
    <verse number="22">Ma se uno, più potente di lui, sopraggiunge, e lo vince, esso gli toglie le sue armi, nelle quali si confidava, e spartisce le sue spoglie.</verse>
    <verse number="23">Chi non è meco, è contro a me; e chi non raccoglie meco, sparge.</verse>
    <verse number="24">Quando lo spirito immondo è uscito d’alcun uomo, egli va attorno per luoghi aridi, cercando riposo; e, non trovandone, dice: Io ritornerò a casa mia, onde io uscii.</verse>
    <verse number="25">E se, essendovi venuto, la trova spazzata, ed adorna;</verse>
    <verse number="26">allora va, e prende seco sette altri spiriti, peggiori di lui; e quelli entrano là, e vi abitano; e l’ultima condizion di quell’uomo è peggiore della primiera.</verse>
    <verse number="27">Or avvenne che, mentre egli diceva queste cose, una donna della moltitudine alzò la voce, e gli disse: Beato il seno che ti portò, e le mammelle che tu poppasti.</verse>
    <verse number="28">Ma egli disse: Anzi, beati coloro che odono la parola di Dio, e l’osservano.</verse>
    <verse number="29">ORA, raunandosi le turbe, egli prese a dire: Questa generazione è malvagia; ella chiede un segno; ma segno alcuno non le sarà dato, se non il segno del profeta Giona.</verse>
    <verse number="30">Perciocchè, siccome Giona fu segno a’ Niniviti, così ancora il Figliuol dell’uomo sarà segno a questa generazione.</verse>
    <verse number="31">La regina del Mezzodì risusciterà nel giudicio con gli uomini di questa generazione, e li condannerà; perciocchè ella venne dagli estremi termini della terra, per udir la sapienza di Salomone; ed ecco, qui è alcuno da più di Salomone.</verse>
    <verse number="32">I Niniviti risorgeranno nel giudicio con questa generazione, e la condanneranno; perciocchè essi si ravvidero alla predicazione di Giona; ed ecco, qui è alcuno da più di Giona.</verse>
    <verse number="33">OR niuno, avendo accesa una lampana, la mette in luogo nascosto, nè sotto il moggio; anzi sopra il candelliere, acciocchè coloro che entrano veggan la luce.</verse>
    <verse number="34">La lampana del corpo è l’occhio, se dunque l’occhio tuo è puro, tutto il tuo corpo sarà illuminato; ma se l’occhio tuo è viziato, tutto il tuo corpo ancora sarà tenebroso.</verse>
    <verse number="35">Riguarda adunque, se la luce che è in te non è tenebre.</verse>
    <verse number="36">Se dunque tutto il tuo corpo è illuminato, non avendo parte alcuna tenebrosa, tutto sarà rischiarato, come quando la lampana ti illumina col suo splendore.</verse>
    <verse number="37">ORA, mentre egli parlava, un certo Fariseo lo pregò che desinasse in casa sua. Ed egli vi entrò, e si mise a tavola.</verse>
    <verse number="38">E il Fariseo, veduto che prima, avanti il desinare, egli non si era lavato, se ne maravigliò.</verse>
    <verse number="39">E il Signore gli disse: Ora voi Farisei nettate il difuori della coppa e del piatto; ma il didentro di voi è pieno di rapina e di malvagità.</verse>
    <verse number="40">Stolti, non ha colui che ha fatto il difuori, fatto eziandio il didentro?</verse>
    <verse number="41">Ma date per limosina quant’è in poter vostro; ed ecco, ogni cosa vi sarà netta.</verse>
    <verse number="42">Ma, guai a voi, Farisei! perciocchè voi decimate la menta, e la ruta, ed ogni erba, e lasciate addietro il giudicio, e la carità di Dio; ei si conveniva far queste cose, e non lasciar quell’altre.</verse>
    <verse number="43">Guai a voi, Farisei! perciocchè voi amate i primi seggi nelle raunanze, e le salutazioni nelle piazze.</verse>
    <verse number="44">Guai a voi, Scribi, e Farisei ipocriti! perciocchè voi siete come i sepolcri che non si vedono; e gli uomini che ci camminan di sopra non ne sanno nulla.</verse>
    <verse number="45">Allora uno de’ dottori della legge, rispondendo, gli disse: Maestro, dicendo queste cose, tu ingiurii ancor noi.</verse>
    <verse number="46">Ed egli gli disse: Guai ancora a voi, dottori della legge! perciocchè voi caricate gli uomini di pesi importabili, e voi non toccate que’ pesi pur con l’uno de’ vostri diti.</verse>
    <verse number="47">Guai a voi! perciocchè voi edificate i monumenti de’ profeti; e i vostri padri li uccisero.</verse>
    <verse number="48">Voi dunque testimoniate de’ fatti de’ vostri padri, e li approvate; perciocchè essi uccisero i profeti, e voi edificate i lor monumenti.</verse>
    <verse number="49">Perciò ancora la sapienza di Dio ha detto: Io manderò loro de’ profeti e degli apostoli; ed essi ne uccideranno gli uni, e ne perseguiteranno gli altri.</verse>
    <verse number="50">Acciocchè sia ridomandato a questa generazione il sangue di tutti i profeti, che è stato sparso fin dalla fondazione del mondo;</verse>
    <verse number="51">dal sangue di Abele, infino al sangue di Zaccaria, che fu ucciso tra l’altare e il tempio; certo, io vi dico, che sarà ridomandato a questa generazione.</verse>
    <verse number="52">Guai a voi, dottori della legge! perciocchè avete tolta la chiave della scienza; voi medesimi non siete entrati, ed avete impediti coloro che entravano.</verse>
    <verse number="53">Ora, mentre egli diceva lor queste cose, gli Scribi e i Farisei cominciarono ad esser fieramente inanimati contro a lui, ed a trargli di bocca risposta intorno a molte cose;</verse>
    <verse number="54">spiandolo, e cercando di coglierlo in qualche cosa che gli uscirebbe di bocca, per accusarlo.</verse>
  </chapter>
  <chapter number="12">
    <verse number="1">Intanto, essendosi raunata la moltitudine a migliaia, talchè si calpestavano gli uni gli altri, Gesù prese a dire a’ suoi discepoli: Guardatevi imprima dal lievito de’ Farisei, ch’è ipocrisia.</verse>
    <verse number="2">Or niente è coperto, che non abbia a scoprirsi; nè occulto, che non abbia a venire a notizia.</verse>
    <verse number="3">Perciò, tutte le cose che avete dette nelle tenebre saranno udite alla luce; e ciò che avete detto all’orecchio nelle camerette sarà predicato sopra i tetti delle case.</verse>
    <verse number="4">OR a voi, miei amici, dico: Non temiate di coloro che uccidono il corpo, e, dopo ciò, non possono far altro di più.</verse>
    <verse number="5">Ma io vi mostrerò chi dovete temere: temete colui, il quale, dopo aver ucciso, ha la podestà di gettar nella geenna; certo, io vi dico, temete lui.</verse>
    <verse number="6">Cinque passere non si vendono elleno per due quattrini? e pur niuna di esse è dimenticata appo Iddio.</verse>
    <verse number="7">Anzi eziandio i capelli del vostro capo son tutti annoverati; non temiate adunque; voi siete da più di molte passere.</verse>
    <verse number="8">Or io vi dico: Chiunque mi avrà riconosciuto davanti agli uomini, il Figliuol dell’uomo altresì lo riconoscerà davanti agli angeli di Dio.</verse>
    <verse number="9">Ma chi mi avrà rinnegato davanti agli uomini sarà rinnegato davanti agli angeli di Dio.</verse>
    <verse number="10">Ed a chiunque avrà detta alcuna parola contro al Figliuol dell’uomo sarà perdonato; ma, a chi avrà bestemmiato contro allo Spirito Santo non sarà perdonato.</verse>
    <verse number="11">Ora, quando vi avranno condotti davanti alle raunanze, e a’ magistrati, ed alle podestà, non istate in sollecitudine come, o che avrete a rispondere a vostra difesa, o che avrete a dire.</verse>
    <verse number="12">Perciocchè lo Spirito Santo, in quell’ora stessa, v’insegnerà ciò che vi converrà dire.</verse>
    <verse number="13">OR alcuno della moltitudine gli disse: Maestro, di’ a mio fratello che partisca meco l’eredità.</verse>
    <verse number="14">Ma egli disse: O uomo, chi mi ha costituito sopra voi giudice, o partitore?</verse>
    <verse number="15">Poi disse loro: Badate, e guardatevi dall’avarizia; perciocchè, benchè alcuno abbondi, egli non ha però la vita per li suoi beni.</verse>
    <verse number="16">Ed egli disse loro una parabola: Le possessioni d’un uomo ricco fruttarono copiosamente.</verse>
    <verse number="17">Ed egli ragionava fra sè medesimo, dicendo: Che farò? poichè io non ho ove riporre i miei frutti.</verse>
    <verse number="18">Poi disse: Questo farò: io disfarò i miei granai, e ne edificherò di maggiori, e quivi riporrò tutte le mie entrate, e i miei beni.</verse>
    <verse number="19">E dirò all’anima mia: Anima, tu hai molti beni, riposti per molti anni, quietati, mangia, bevi, e godi.</verse>
    <verse number="20">Ma Iddio gli disse: Stolto, questa stessa notte, l’anima tua ti sarà ridomandata; e di cui saranno le cose che tu hai apparecchiate?</verse>
    <verse number="21">Così avviene a chi fa tesoro a sè stesso, e non è ricco in Dio.</verse>
    <verse number="22">POI disse a’ suoi discepoli: Perciò io vi dico: Non siate solleciti per la vita vostra, che mangerete; nè per lo corpo vostro, di che sarete vestiti.</verse>
    <verse number="23">La vita è più che il nudrimento, e il corpo più che il vestimento.</verse>
    <verse number="24">Ponete mente a’ corvi, perciocchè non seminano, e non mietono, e non hanno conserva, nè granaio; e pure Iddio li nudrisce; da quanto siete voi più degli uccelli?</verse>
    <verse number="25">E chi di voi può, con la sua sollecitudine, aggiungere alla sua statura pure un cubito?</verse>
    <verse number="26">Se dunque non potete pur ciò ch’è minimo, perchè siete solleciti del rimanente?</verse>
    <verse number="27">Considerate i gigli, come crescono; essi non lavorano, e non filano; e pure io vi dico, che Salomone stesso, con tutta la sua gloria, non fu vestito al par dell’uno di essi.</verse>
    <verse number="28">Ora, se Iddio riveste così l’erba che oggi è nel campo, e domani è gettata nel forno, quanto maggiormente rivestirà egli voi, o uomini di poca fede?</verse>
    <verse number="29">Voi ancora non ricercate che mangerete, o che berrete, e non ne state sospesi.</verse>
    <verse number="30">Perciocchè le genti del mondo procacciano tutte queste cose, ma il Padre vostro sa che voi ne avete bisogno.</verse>
    <verse number="31">Anzi, cercate il regno di Dio, e tutte queste cose vi saranno sopraggiunte.</verse>
    <verse number="32">Non temere, o piccola greggia, perciocchè al Padre vostro è piaciuto di darvi il regno.</verse>
    <verse number="33">Vendete i vostri beni, e fatene limosina; fatevi delle borse che non invecchiano; un tesoro in cielo, che non vien giammai meno; ove il ladro non giunge, ed ove la tignuola non guasta.</verse>
    <verse number="34">Perciocchè, dov’è il vostro tesoro, quivi eziandio sarà il vostro cuore.</verse>
    <verse number="35">I VOSTRI lombi sieno cinti, e le vostre lampane accese.</verse>
    <verse number="36">E voi, siate simili a coloro che aspettano il lor signore, quando egli ritornerà dalle nozze; acciocchè, quando egli verrà, e picchierà, subito gli aprano.</verse>
    <verse number="37">Beati quei servitori, i quali il Signore troverà vegliando, quando egli verrà. Io vi dico in verità, ch’egli si cingerà, e li farà mettere a tavola, ed egli stesso verrà a servirli.</verse>
    <verse number="38">E s’egli viene nella seconda vigilia, o nella terza, e li trova in questo stato, beati que’ servitori.</verse>
    <verse number="39">Or sappiate questo, che se il padron della casa sapesse a quale ora il ladro verrà, egli veglierebbe, e non si lascerebbe sconficcar la casa.</verse>
    <verse number="40">Ancora voi dunque siate presti, perciocchè, nell’ora che voi non pensate, il Figliuol dell’uomo verrà.</verse>
    <verse number="41">E Pietro gli disse: Signore, dici tu a noi questa parabola, ovvero anche a tutti?</verse>
    <verse number="42">E il Signore disse: Qual è pur quel dispensator leale ed avveduto, il quale il suo signore abbia costituito sopra i suoi famigliari, per dar loro a suo tempo la porzione del viver loro?</verse>
    <verse number="43">Beato quel servitore il quale il suo signore troverà facendo così, quando egli verrà.</verse>
    <verse number="44">Io vi dico in verità, ch’egli lo costituirà sopra tutti i suoi beni.</verse>
    <verse number="45">Ma, se quel servitore dice nel cuor suo: Il mio signore mette indugio a venire; e prende a battere i servitori, e le serventi;</verse>
    <verse number="46">ed a mangiare, ed a bere, e ad inebriarsi, il signore di quel servitore verrà nel giorno ch’egli non l’aspetta, e nell’ora ch’egli non sa; e lo riciderà, e metterà la sua parte con gl’infedeli.</verse>
    <verse number="47">Or il servitore che ha saputa la volontà del suo signore, e non si è disposto a far secondo la volontà d’esso, sarà battuto di molte battiture.</verse>
    <verse number="48">Ma colui che non l’ha saputa, se fa cose degne di battitura, sarà battuto di poche battiture; ed a chiunque è stato dato assai sarà ridomandato assai; ed appo cui è stato messo assai in deposito, da lui ancora sarà tanto più richiesto.</verse>
    <verse number="49">IO son venuto a mettere il fuoco in terra; e che voglio, se già è acceso?</verse>
    <verse number="50">Or io ho ad esser battezzato d’un battesimo; e come son io distretto, finchè sia compiuto!</verse>
    <verse number="51">Pensate voi che io sia venuto a metter pace in terra? No, vi dico, anzi discordia.</verse>
    <verse number="52">Perciocchè, da ora innanzi cinque saranno in una casa, divisi tre contro a due, e due contro a tre.</verse>
    <verse number="53">Il padre sarà diviso contro al figliuolo, e il figliuolo contro al padre; la madre contro alla figliuola, e la figliuola contro alla madre; la suocera contro alla sua nuora, e la nuora contro alla sua suocera.</verse>
    <verse number="54">OR egli disse ancora alle turbe: Quando voi vedete la nuvola che si leva dal Ponente, subito dite: La pioggia viene; e così è.</verse>
    <verse number="55">E quando sentite soffiar l’Austro, dite: Farà caldo; e così avviene.</verse>
    <verse number="56">Ipocriti! voi sapete discerner l’aspetto del cielo e della terra, e come non discernete voi questo tempo?</verse>
    <verse number="57">E perchè da voi stessi non giudicate ciò ch’è giusto?</verse>
    <verse number="58">Perciocchè, quando tu vai col tuo avversario al rettore, tu dei dare opera per cammino che tu sii liberato da lui; che talora egli non ti tragga al giudice, e il giudice ti dia in man del sergente, e il sergente ti cacci in prigione.</verse>
    <verse number="59">Io ti dico, che tu non ne uscirai, finchè tu abbia pagato fino all’ultimo picciolo.</verse>
  </chapter>
  <chapter number="13">
    <verse number="1">IN quello stesso tempo furono quivi alcuni, i quali gli fecer rapporto de’ Galilei, il cui sangue Pilato avea mescolato co’ lor sacrificii.</verse>
    <verse number="2">E Gesù, rispondendo, disse loro: Pensate voi che que’ Galilei fossero i maggiori peccatori di tutti i Galilei, perciocchè hanno sofferte cotali cose?</verse>
    <verse number="3">No, vi dico, anzi, se voi non vi ravvedete, tutti perirete simigliantemente.</verse>
    <verse number="4">Ovvero, pensate voi che que’ diciotto, sopra i quali cadde la torre in Siloe, e li uccise fossero i più colpevoli di tutti gli abitanti di Gerusalemme?</verse>
    <verse number="5">No, vi dico, anzi, se voi non vi ravvedete, tutti perirete simigliantemente.</verse>
    <verse number="6">OR disse questa parabola: Un uomo avea un fico piantato nella sua vigna; e venne cercandovi del frutto, e non ne trovò.</verse>
    <verse number="7">Onde disse al vignaiuolo: Ecco, già son tre anni che io vengo, cercando del frutto in questo fico, e non ve ne trovo; taglialo; perchè rende egli ancora inutile la terra?</verse>
    <verse number="8">Ma egli, rispondendo, gli disse: Signore, lascialo ancora quest’anno, finchè io l’abbia scalzato, e vi abbia messo del letame;</verse>
    <verse number="9">e se pur fa frutto, bene; se no, nell’avvenire tu lo taglierai.</verse>
    <verse number="10">OR egli insegnava in una delle sinagoghe, in giorno di sabato.</verse>
    <verse number="11">Ed ecco, quivi era una donna che avea uno spirito d’infermità già per ispazio di diciotto anni, ed era tutta piegata, e non poteva in alcun modo ridirizzarsi.</verse>
    <verse number="12">E Gesù, vedutala, la chiamò a sè, e le disse: Donna, tu sei liberata dalla tua infermità.</verse>
    <verse number="13">E pose le mani sopra lei, ed ella in quello stante fu ridirizzata, e glorificava Iddio.</verse>
    <verse number="14">Ma il capo della sinagoga, sdegnato che Gesù avesse fatta guarigione in giorno di sabato, prese a dire alla moltitudine: Vi son sei giorni, ne’ quali convien lavorare; venite adunque in que’ giorni, e siate guariti; e non nel giorno del sabato.</verse>
    <verse number="15">Laonde il Signore gli rispose, e disse: Ipocriti! ciascun di voi non iscioglie egli dalla mangiatoia, in giorno di sabato, il suo bue, o il suo asino, e li mena a bere?</verse>
    <verse number="16">E non conveniva egli scioglier da questo legame, in giorno di sabato, costei, ch’è figliuola d’Abrahamo, la qual Satana avea tenuta legata lo spazio di diciotto anni?</verse>
    <verse number="17">E mentre egli diceva queste cose, tutti i suoi avversari erano confusi; ma tutta la moltitudine si rallegrava di tutte le opere gloriose che si facevano da lui.</verse>
    <verse number="18">OR egli disse: A che è simile il regno di Dio, ed a che l’assomiglierò io?</verse>
    <verse number="19">Egli è simile ad un granel di senape, il quale un uomo ha preso, e l’ha gettato nel suo orto; e poi è cresciuto, ed è divenuto albero grande; e gli uccelli del cielo si son ridotti al coperto ne’ suoi rami.</verse>
    <verse number="20">E di nuovo disse: A che assomiglierò il regno di Dio?</verse>
    <verse number="21">Egli è simile al lievito, il quale una donna prende, e lo ripone in tre staia di farina, finchè tutta sia levitata.</verse>
    <verse number="22">POI egli andava attorno per le città, e per le castella, insegnando, e facendo cammino verso Gerusalemme.</verse>
    <verse number="23">Or alcuno gli disse: Signore, sono eglino pochi coloro che son salvati?</verse>
    <verse number="24">Ed egli disse loro: Sforzatevi d’entrar per la porta stretta, perciocchè io vi dico che molti cercheranno d’entrare, e non potranno.</verse>
    <verse number="25">Ora, da che il padron della casa si sarà levato, ed avrà serrato l’uscio, voi allora, stando difuori, comincerete a picchiare alla porta, dicendo: Signore, Signore, aprici. Ed egli, rispondendo, vi dirà: Io non so d’onde voi siate.</verse>
    <verse number="26">Allora prenderete a dire: Noi abbiam mangiato, e bevuto in tua presenza; e tu hai insegnato nelle nostre piazze.</verse>
    <verse number="27">Ma egli dirà: Io vi dico che non so d’onde voi siate; dipartitevi da me, voi tutti gli operatori d’iniquità.</verse>
    <verse number="28">Quivi sarà il pianto e lo stridor de’ denti, quando vedrete Abrahamo, Isacco, e Giacobbe, e tutti i profeti, nel regno di Dio; e che voi ne sarete cacciati fuori.</verse>
    <verse number="29">E che ne verranno d’Oriente, e d’Occidente, e di Settentrione, e di Mezzodì, i quali sederanno a tavola nel regno di Dio.</verse>
    <verse number="30">Ed ecco, ve ne son degli ultimi che saranno i primi, e de’ primi che saranno gli ultimi.</verse>
    <verse number="31">IN quello stesso giorno vennero alcuni Farisei, dicendogli: Partiti, e vattene di qui, perciocchè Erode ti vuol far morire.</verse>
    <verse number="32">Ed egli disse loro: Andate, e dite a quella volpe: Ecco, io caccio i demoni, e compio di far guarigioni oggi, e domani, e nel terzo giorno perverrò al mio fine.</verse>
    <verse number="33">Ma pure, mi convien camminare oggi, domani, e posdomani; poichè non conviene che alcun profeta muoia fuor di Gerusalemme.</verse>
    <verse number="34">Gerusalemme, Gerusalemme, che uccidi i profeti, e lapidi coloro che ti son mandati! quante volte ho voluto raccogliere i tuoi figliuoli, come la gallina raccoglie i suoi pulcini sotto le ale, e voi non avete voluto!</verse>
    <verse number="35">Ecco, la vostra casa vi è lasciata deserta. Or io vi dico, che voi non mi vedrete più, finchè venga il tempo che diciate: Benedetto colui che viene nel nome del Signore!</verse>
  </chapter>
  <chapter number="14">
    <verse number="1">OR avvenne che, essendo egli entrato in casa d’uno de’ principali de’ Farisei, in giorno di sabato, a mangiare, essi l’osservavano.</verse>
    <verse number="2">Ed ecco, un certo uomo idropico era quivi davanti a lui.</verse>
    <verse number="3">E Gesù prese a dire a’ dottori della legge, ed a’ Farisei: È egli lecito di guarire alcuno in giorno di sabato?</verse>
    <verse number="4">Ed essi tacquero. Allora, preso colui per la mano, lo guarì, e lo licenziò.</verse>
    <verse number="5">Poi fece lor motto, e disse: Chi è colui di voi, che, se il suo asino, o bue, cade in un pozzo, non lo ritragga prontamente fuori nel giorno del sabato?</verse>
    <verse number="6">Ed essi non gli potevan risponder nulla in contrario a queste cose.</verse>
    <verse number="7">ORA, considerando come essi eleggevano i primi luoghi a tavola, propose questa parabola agl’invitati, dicendo:</verse>
    <verse number="8">Quando tu sarai invitato da alcuno a nozze, non metterti a tavola nel primo luogo, che talora alcuno più onorato di te non sia stato invitato dal medesimo.</verse>
    <verse number="9">E che colui che avrà invitato te e lui, non venga, e ti dica: Fa’ luogo a costui; e che allora tu venga con vergogna a tener l’ultimo luogo.</verse>
    <verse number="10">Ma, quando tu sarai invitato, va’, mettiti nell’ultimo luogo, acciocchè, quando colui che t’avrà invitato verrà, ti dica: Amico, sali più in su. Allora tu ne avrai onore appresso coloro che saranno teco a tavola.</verse>
    <verse number="11">Perciocchè chiunque s’innalza sarà abbassato, e chi si abbassa sarà innalzato.</verse>
    <verse number="12">Or egli disse a colui che l’avea invitato: Quando tu farai un desinare, o una cena, non chiamare i tuoi amici, nè i tuoi fratelli, nè i tuoi parenti, nè i tuoi vicini ricchi; che talora essi a vicenda non t’invitino, e ti sia reso il contraccambio.</verse>
    <verse number="13">Anzi, quando fai un convito, chiama i mendici, i monchi, gli zoppi, i ciechi.</verse>
    <verse number="14">E sarai beato; perciocchè essi non hanno il modo di rendertene il contraccambio; ma la retribuzione te ne sarà resa nella risurrezion dei giusti.</verse>
    <verse number="15">OR alcun di coloro ch’erano insieme a tavola, udite queste cose, disse: Beato chi mangerà del pane nel regno di Dio.</verse>
    <verse number="16">E Gesù gli disse: Un uomo fece una gran cena, e v’invitò molti.</verse>
    <verse number="17">Ed all’ora della cena, mandò il suo servitore a dire agl’invitati: Venite, perciocchè ogni cosa è già apparecchiata.</verse>
    <verse number="18">Ma in quel medesimo punto tutti cominciarono a scusarsi. Il primo gli disse: Io ho comperata una possessione, e di necessità mi conviene andar fuori a vederla; io ti prego abbimi per iscusato.</verse>
    <verse number="19">Ed un altro disse: Io ho comperate cinque paia di buoi, e vo a provarli; io ti prego abbimi per iscusato.</verse>
    <verse number="20">Ed un altro disse: Io ho sposata moglie, e perciò non posso venire.</verse>
    <verse number="21">E quel servitore venne e rapportò queste cose al suo signore. Allora il padron di casa, adiratosi, disse al suo servitore: Vattene prestamente per le piazze, e per le strade della città, e mena qua i mendici, ed i monchi, e gli zoppi, ed i ciechi.</verse>
    <verse number="22">Poi il servitore gli disse: Signore, egli è stato fatto come tu ordinasti, ed ancora vi è luogo.</verse>
    <verse number="23">E il signore disse al servitore: Va’ fuori per le vie, e per le siepi, e costringili ad entrare, acciocchè la mia casa sia ripiena.</verse>
    <verse number="24">Perciocchè io vi dico che niuno di quegli uomini ch’erano stati invitati assaggerà della mia cena.</verse>
    <verse number="25">OR molte turbe andavano con lui; ed egli, rivoltosi, disse loro:</verse>
    <verse number="26">Se alcuno viene a me, e non odia suo padre, e sua madre, e la moglie, e i figliuoli, e i fratelli, e le sorelle, anzi ancora la sua propria vita, non può esser mio discepolo.</verse>
    <verse number="27">E chiunque non porta la sua croce, e non vien dietro a me, non può esser mio discepolo.</verse>
    <verse number="28">Perciocchè, chi è colui d’infra voi, il quale, volendo edificare una torre, non si assetti prima, e non faccia ragion della spesa, se egli ha da poterla finire?</verse>
    <verse number="29">Che talora, avendo posto il fondamento, e non potendola finire, tutti coloro che la vedranno non prendano a beffarlo, dicendo:</verse>
    <verse number="30">Quest’uomo cominciò ad edificare, e non ha potuto finire.</verse>
    <verse number="31">Ovvero, qual re, andando ad affrontarsi in battaglia con un altro re, non si assetta prima, e prende consiglio, se può con diecimila incontrarsi con quell’altro, che vien contro a lui con ventimila?</verse>
    <verse number="32">Se no, mentre quel l’altro è ancora lontano, gli manda un’ambasciata, e lo richiede di pace.</verse>
    <verse number="33">Così adunque, niun di voi, il qual non rinunzia a tutto ciò ch’egli ha, può esser mio discepolo.</verse>
    <verse number="34">Il sale è buono, ma se il sale diviene insipido, con che lo si condirà egli?</verse>
    <verse number="35">Egli non è atto nè per terra, nè per letame; egli è gettato via. Chi ha orecchie da udire, oda.</verse>
  </chapter>
  <chapter number="15">
    <verse number="1">OR tutti i pubblicani e peccatori, si accostavano a lui, per udirlo.</verse>
    <verse number="2">Ed i Farisei e gli Scribi ne mormoravano, dicendo: Costui accoglie i peccatori, e mangia con loro.</verse>
    <verse number="3">Ed egli disse loro questa parabola.</verse>
    <verse number="4">Chi è l’uomo d’infra voi, il quale, avendo cento pecore, se ne perde una, non lasci le novantanove nel deserto, e non vada dietro alla perduta, finchè l’abbia trovata?</verse>
    <verse number="5">Ed avendola trovata, non se la metta sopra le spalle tutto allegro?</verse>
    <verse number="6">E venuto a casa, non chiami insieme gli amici, e i vicini, dicendo: Rallegratevi meco, perciocchè io ho trovata la mia pecora, ch’era perduta?</verse>
    <verse number="7">Io vi dico, che così vi sarà letizia in cielo per un peccatore ravveduto, più che per novantanove giusti, che non hanno bisogno di ravvedimento.</verse>
    <verse number="8">Ovvero, qual’è la donna, che, avendo dieci dramme, se ne perde una, non accenda la lampana, e non ispazzi la casa, e non cerchi studiosamente, finchè l’abbia trovata?</verse>
    <verse number="9">E quando l’ha trovata, non chiami insieme le amiche, e le vicine, dicendo: Rallegratevi meco, perciocchè io ho trovata la dramma, la quale io avea perduta?</verse>
    <verse number="10">Così, vi dico, vi sarà allegrezza fra gli angeli di Dio, per un peccatore ravveduto.</verse>
    <verse number="11">DISSE ancora: Un uomo avea due figliuoli.</verse>
    <verse number="12">E il più giovane di loro disse al padre: Padre, dammi la parte de’ beni che mi tocca. E il padre spartì loro i beni.</verse>
    <verse number="13">E, pochi giorni appresso, il figliuol più giovane, raccolto ogni cosa, se ne andò in viaggio in paese lontano, e quivi dissipò le sue facoltà, vivendo dissolutamente.</verse>
    <verse number="14">E, dopo ch’egli ebbe speso ogni cosa, una grave carestia venne in quel paese, talchè egli cominciò ad aver bisogno.</verse>
    <verse number="15">E andò, e si mise con uno degli abitatori di quella contrada, il qual lo mandò a’ suoi campi, a pasturare i porci.</verse>
    <verse number="16">Ed egli desiderava d’empiersi il corpo delle silique, che i porci mangiavano, ma niuno gliene dava.</verse>
    <verse number="17">Ora, ritornato a sè medesimo, disse: Quanti mercenari di mio padre hanno del pane largamente, ed io mi muoio di fame!</verse>
    <verse number="18">Io mi leverò, e me ne andrò a mio padre, e gli dirò: Padre, io ho peccato contro al cielo, e davanti a te;</verse>
    <verse number="19">e non son più degno d’esser chiamato tuo figliuolo; fammi come uno de’ tuoi mercenari.</verse>
    <verse number="20">Egli adunque si levò, e venne a suo padre; ed essendo egli ancora lontano, suo padre lo vide, e n’ebbe pietà; e corse, e gli si gettò al collo, e lo baciò.</verse>
    <verse number="21">E il figliuolo gli disse: Padre, io ho peccato contro al cielo, e davanti a te, e non son più degno d’esser chiamato tuo figliuolo.</verse>
    <verse number="22">Ma il padre disse a’ suoi servitori: Portate qua la più bella vesta, e vestitelo, e mettetegli un anello in dito, e delle scarpe ne’ piedi.</verse>
    <verse number="23">E menate fuori il vitello ingrassato, ed ammazzatelo, e mangiamo, e rallegriamoci;</verse>
    <verse number="24">perciocchè questo mio figliuolo era morto, ed è tornato a vita; era perduto, ed è stato ritrovato. E si misero a far gran festa.</verse>
    <verse number="25">Or il figliuol maggiore di esso era a’ campi; e come egli se ne veniva, essendo presso della casa, udì il concento e le danze.</verse>
    <verse number="26">E, chiamato uno de’ servitori, domandò che si volesser dire quelle cose.</verse>
    <verse number="27">Ed egli gli disse: Il tuo fratello è venuto, e tuo padre ha ammazzato il vitello ingrassato, perciocchè l’ha ricoverato sano e salvo.</verse>
    <verse number="28">Ma egli si adirò, e non volle entrare; laonde suo padre uscì, e lo pregava d’entrare.</verse>
    <verse number="29">Ma egli, rispondendo, disse al padre: Ecco, già tanti anni io ti servo, e non ho giammai trapassato alcun tuo comandamento; e pur giammai tu non mi hai dato un capretto, per rallegrarmi co’ miei amici.</verse>
    <verse number="30">Ma, quando questo tuo figliuolo, che ha mangiati i tuoi beni con le meretrici, è venuto, tu gli hai ammazzato il vitello ingrassato.</verse>
    <verse number="31">Ed egli gli disse: Figliuolo, tu sei sempre meco, e ogni cosa mia è tua.</verse>
    <verse number="32">Or conveniva far festa, e rallegrarsi, perciocchè questo tuo fratello era morto, ed è tornato a vita, era perduto, ed è stato ritrovato.</verse>
  </chapter>
  <chapter number="16">
    <verse number="1">OR egli disse ancora a’ suoi discepoli: Vi era un uomo ricco, che avea un fattore; ed esso fu accusato dinanzi a lui, come dissipando i suoi beni.</verse>
    <verse number="2">Ed egli lo chiamò, e gli disse: Che cosa è questo che io odo di te? rendi ragione del tuo governo, perciocchè tu non puoi più essere mio fattore.</verse>
    <verse number="3">E il fattore disse fra sè medesimo: Che farò? poichè il mio signore mi toglie il governo; io non posso zappare, e di mendicar mi vergogno.</verse>
    <verse number="4">Io so ciò che io farò, acciocchè, quando io sarò rimosso dal governo, altri mi riceva in casa sua.</verse>
    <verse number="5">Chiamati adunque ad uno ad uno i debitori del suo signore, disse al primo:</verse>
    <verse number="6">Quanto devi al mio signore? Ed egli disse: Cento bati d’olio. Ed egli gli disse: Prendi la tua scritta, e siedi, e scrivine prestamente cinquanta.</verse>
    <verse number="7">Poi disse ad un altro: E tu, quanto devi? Ed egli disse: Cento cori di grano. Ed egli gli disse: Prendi la tua scritta, e scrivine ottanta.</verse>
    <verse number="8">E il signore lodò l’ingiusto fattore, perciocchè avea fatto avvedutamente; poichè i figliuoli di questo secolo sono più avveduti, nella lor generazione, che i figliuoli della luce.</verse>
    <verse number="9">Io altresì vi dico: Fatevi degli amici delle ricchezze ingiuste; acciocchè quando verrete meno, vi ricevano ne’ tabernacoli eterni.</verse>
    <verse number="10">Chi è leale nel poco, è anche leale nell’assai; e chi è ingiusto nel poco, è anche ingiusto nell’assai.</verse>
    <verse number="11">Se dunque voi non siete stati leali nelle ricchezze ingiuste, chi vi fiderà le vere?</verse>
    <verse number="12">E se non siete stati leali nell’altrui, chi vi darà il vostro?</verse>
    <verse number="13">Niun famiglio può servire a due signori; perciocchè, o ne odierà l’uno, ed amerà l’altro; ovvero, si atterrà all’uno, e sprezzerà l’altro; voi non potete servire a Dio, ed a Mammona.</verse>
    <verse number="14">OR i Farisei, ch’erano avari, udivano anch’essi tutte queste cose, e lo beffavano.</verse>
    <verse number="15">Ed egli disse loro: Voi siete que’ che giustificate voi stessi davanti agli uomini, ma Iddio conosce i vostri cuori; perciocchè quel ch’è eccelso appo gli uomini è cosa abominevole nel cospetto di Dio.</verse>
    <verse number="16">La legge e i profeti sono stati infino a Giovanni; da quel tempo il regno di Dio è evangelizzato, ed ognuno vi entra per forza.</verse>
    <verse number="17">Or egli è più agevole che il cielo e la terra passino, che non che un sol punto della legge cada.</verse>
    <verse number="18">Chiunque manda via la sua moglie, e ne sposa un’altra, commette adulterio; e chiunque sposa la donna mandata via dal marito commette adulterio.</verse>
    <verse number="19">OR vi era un uomo ricco, il qual si vestiva di porpora e di bisso, ed ogni giorno godeva splendidamente.</verse>
    <verse number="20">Vi era altresì un mendico, chiamato Lazaro, il quale giaceva alla porta d’esso, pieno d’ulceri.</verse>
    <verse number="21">E desiderava saziarsi delle miche che cadevano dalla tavola del ricco; anzi ancora i cani venivano, e leccavano le sue ulceri.</verse>
    <verse number="22">Or avvenne che il mendico morì, e fu portato dagli angeli nel seno d’Abrahamo; e il ricco morì anch’egli, e fu seppellito.</verse>
    <verse number="23">Ed essendo ne’ tormenti nell’inferno, alzò gli occhi, e vide da lungi Abrahamo, e Lazaro nel seno d’esso.</verse>
    <verse number="24">Ed egli, gridando, disse: Padre Abrahamo, abbi pietà di me, e manda Lazaro, acciocchè intinga la punta del dito nell’acqua; e mi rinfreschi la lingua; perciocchè io son tormentato in questa fiamma.</verse>
    <verse number="25">Ma Abrahamo disse: Figliuolo, ricordati che tu hai ricevuti i tuoi beni in vita tua, e Lazaro altresì i mali; ma ora egli è consolato, e tu sei tormentato.</verse>
    <verse number="26">Ed oltre a tutto ciò, fra noi e voi è posta una gran voragine, talchè coloro che vorrebbero di qui passare a voi non possono; parimente coloro che son di là non passano a noi.</verse>
    <verse number="27">Ed egli disse: Ti prego adunque, o padre, che tu lo mandi in casa di mio padre;</verse>
    <verse number="28">perciocchè io ho cinque fratelli; acciocchè testifichi loro; che talora anch’essi non vengano in questo luogo di tormento.</verse>
    <verse number="29">Abrahamo gli disse: Hanno Mosè i profeti, ascoltin quelli.</verse>
    <verse number="30">Ed egli disse: No, padre Abrahamo; ma, se alcun de’ morti va a loro, si ravvedranno.</verse>
    <verse number="31">Ed egli gli disse: Se non ascoltano Mosè e i profeti, non pur crederanno, avvegnachè alcun de’ morti risusciti.</verse>
  </chapter>
  <chapter number="17">
    <verse number="1">OR egli disse a’ suoi discepoli: Egli è impossibile che non avvengano scandali; ma, guai a colui per cui avvengono!</verse>
    <verse number="2">Meglio per lui sarebbe che una macina d’asino gli fosse appiccata al collo, e che fosse gettato nel mare, che di scandalezzare uno di questi piccoli.</verse>
    <verse number="3">Prendete guardia a voi. Ora, se il tuo fratello ha peccato contro a te, riprendilo; e se si pente, perdonagli.</verse>
    <verse number="4">E benchè sette volte il dì pecchi contro a te, se sette volte il dì ritorna a te, dicendo: Io mi pento, perdonagli.</verse>
    <verse number="5">Allora gli apostoli dissero al Signore: Accrescici la fede.</verse>
    <verse number="6">E il Signore disse: Se voi avete pur tanta fede quant’è un granel di senape, voi potreste dire a questo moro: Diradicati, e piantati nel mare, ed esso vi ubbidirebbe.</verse>
    <verse number="7">Ora, chi è colui d’infra voi, il quale, avendo un servo che ari, o che pasturi il bestiame, quando esso, tornando dai campi, entra in casa, subito gli dica: Passa qua, mettiti a tavola?</verse>
    <verse number="8">Anzi, non gli dice egli: Apparecchiami da cena, e cingiti, e servimi, finchè io abbia mangiato e bevuto, poi mangerai e berrai tu?</verse>
    <verse number="9">Tiene egli in grazia da quel servo, ch’egli ha fatte le cose che gli erano stato comandate? Io nol penso.</verse>
    <verse number="10">Così ancora voi, quando avrete fatte tutte le cose che vi son comandate, dite: Noi siam servi disutili; poichè abbiam fatto ciò ch’eravamo obbligati di fare.</verse>
    <verse number="11">OR avvenne che, andando in Gerusalemme, egli passava per mezzo la Samaria e la Galilea.</verse>
    <verse number="12">E come egli entrava in un certo castello, dieci uomini lebbrosi gli vennero incontro, i quali si fermarono da lungi.</verse>
    <verse number="13">E levarono la voce, dicendo: Maestro Gesù, abbi pietà di noi.</verse>
    <verse number="14">Ed egli, vedutili, disse loro: Andate, mostratevi a’ sacerdoti. Ed avvenne, che come essi andavano, furon mondati.</verse>
    <verse number="15">Ed un di loro, veggendo ch’era guarito, ritornò, glorificando Iddio ad alta voce.</verse>
    <verse number="16">E si gettò sopra la sua faccia ai piedi di Gesù, ringraziandolo. Or colui era Samaritano.</verse>
    <verse number="17">E Gesù prese a dire: I dieci non son eglino stati nettati? e dove sono i nove?</verse>
    <verse number="18">Ei non se n’è trovato alcuno, che sia ritornato per dar gloria a Dio, se non questo straniero?</verse>
    <verse number="19">E disse a colui: Levati, e vattene; la tua fece ti ha salvato.</verse>
    <verse number="20">ORA, essendo domandato da’ Farisei, quando verrebbe il regno di Dio, rispose loro, e disse: Il regno di Dio non verrà in maniera che si possa osservare.</verse>
    <verse number="21">E non si dirà: Eccolo qui, o eccolo là; perciocchè ecco, il regno di Dio è dentro di voi.</verse>
    <verse number="22">Or egli disse ancora a’ suoi discepoli: I giorni verranno che voi desidererete vedere un de’ giorni del Figliuol dell’uomo, e non lo vedrete.</verse>
    <verse number="23">E vi si dirà: Eccolo qui, o eccolo là; non vi andate, e non li seguitate.</verse>
    <verse number="24">Perciocchè, quale è il lampo, il quale, lampeggiando, risplende da una parte di sotto al cielo infino all’altra, tale ancora sarà il Figliuol dell’uomo, nel suo giorno.</verse>
    <verse number="25">Ma conviene ch’egli prima sofferisca molte cose, e sia rigettato da questa generazione.</verse>
    <verse number="26">E come avvenne a’ dì di Noè, così ancora avverrà a’ dì del Figliuol dell’uomo.</verse>
    <verse number="27">Gli uomini mangiavano, beveano, sposavano mogli, e si maritavano, infino al giorno che Noè entrò nell’arca; e il diluvio venne, e li fece tutti perire.</verse>
    <verse number="28">Parimente ancora, come avvenne a’ dì di Lot: la gente mangiava, bevea, comperava, vendeva, piantava ed edificava;</verse>
    <verse number="29">ma, nel giorno che Lot uscì di Sodoma, piovve dal cielo fuoco e zolfo, e li fece tutti perire.</verse>
    <verse number="30">Tal sarà il giorno, nel quale il Figliuol dell’uomo apparirà.</verse>
    <verse number="31">In quel giorno, colui che sarà sopra il tetto della casa, ed avrà le sue masserizie dentro la casa, non iscenda per toglierle; e parimente che sarà nella campagna non torni addietro.</verse>
    <verse number="32">Ricordatevi della moglie di Lot.</verse>
    <verse number="33">Chiunque avrà cercato di salvar la vita sua la perderà; ma chi l’avrà perduta farà ch’ella viverà.</verse>
    <verse number="34">Io vi dico che in quella notte due saranno in un letto; l’uno sarà preso, e l’altro lasciato.</verse>
    <verse number="35">Due donne macineranno insieme; l’una sarà presa, e l’altra lasciata.</verse>
    <verse number="36">Due saranno nella campagna; l’uno sarà preso, e l’altro lasciato.</verse>
    <verse number="37">E i discepoli, rispondendo, gli dissero: Dove, Signore? Ed egli disse loro: Dove sarà il carname, quivi ancora si accoglieranno le aquile.</verse>
  </chapter>
  <chapter number="18">
    <verse number="1">OR propose loro ancora una parabola, per mostrare che convien del continuo orare, e non istancarsi,</verse>
    <verse number="2">dicendo: Vi era un giudice in una città, il quale non temeva Iddio, e non avea rispetto ad alcun uomo.</verse>
    <verse number="3">Or in quella stessa città vi era una vedova, la qual venne a lui, dicendo: Fammi ragione del mio avversario.</verse>
    <verse number="4">Ed egli, per un tempo, non volle farlo; ma pur poi appresso disse fra sè medesimo: Quantunque io non tema Iddio, e non abbia rispetto ad alcun uomo,</verse>
    <verse number="5">nondimeno, perciocchè questa vedova mi dà molestia, io le farò ragione; che talora non venga tante volte che alla fine mi stanchi.</verse>
    <verse number="6">E il Signore disse: Ascoltate ciò che dice il giudice iniquo.</verse>
    <verse number="7">E Iddio non vendicherà egli i suoi eletti, i quali giorno e notte gridano a lui; benchè sia lento ad adirarsi per loro?</verse>
    <verse number="8">Certo, io vi dico, che tosto li vendicherà. Ma, quando il Figliuol dell’uomo verrà, troverà egli pur la fede in terra?</verse>
    <verse number="9">DISSE ancora questa parabola a certi, che si confidavano in loro stessi d’esser giusti, e sprezzavano gli altri.</verse>
    <verse number="10">Due uomini salirono al tempio, per orare; l’uno era Fariseo, e l’altro pubblicano.</verse>
    <verse number="11">Il Fariseo, stando in piè, orava in disparte, in questa maniera: O Dio, io ti ringrazio che io non son come gli altri uomini: rapaci, ingiusti, adulteri; nè anche come quel pubblicano.</verse>
    <verse number="12">Io digiuno due volte la settimana, io pago la decima di tutto ciò che posseggo.</verse>
    <verse number="13">Ma il pubblicano, stando da lungi, non ardiva neppure d’alzar gli occhi al cielo; anzi si batteva il petto, dicendo: O Dio, sii placato inverso me peccatore.</verse>
    <verse number="14">Io vi dico, che costui ritornò in casa sua giustificato, più tosto che quell’altro; perciocchè chiunque s’innalza sarà abbassato, e chi si abbassa sarà innalzato.</verse>
    <verse number="15">OR gli furono presentati ancora dei piccoli fanciulli, acciocchè li toccasse; e i discepoli, veduto ciò, sgridavano coloro che li presentavano.</verse>
    <verse number="16">Ma Gesù, chiamati a sè i fanciulli, disse: Lasciate i piccoli fanciulli venire a me, e non li divietate; perciocchè di tali è il regno di Dio.</verse>
    <verse number="17">Io vi dico in verità, che chi non avrà ricevuto il regno di Dio come piccol fanciullo, non entrerà in esso.</verse>
    <verse number="18">ED un certo de’ principali lo domandò, dicendo: Maestro buono, facendo che, erederò la vita eterna?</verse>
    <verse number="19">E Gesù gli disse: Perchè mi chiami buono? niuno è buono, se non un solo, cioè Iddio.</verse>
    <verse number="20">Tu sai i comandamenti: Non commettere adulterio. Non uccidere. Non furare. Non dir falsa testimonianza. Onora tuo padre e tua madre.</verse>
    <verse number="21">E colui disse: Tutte queste cose ho osservate fin dalla mia giovanezza.</verse>
    <verse number="22">E Gesù, udito questo, gli disse: Una cosa ti manca ancora: vendi tutto ciò che tu hai, e distribuiscilo a’ poveri, ed avrai un tesoro nel cielo; poi vieni, e seguitami.</verse>
    <verse number="23">Ma egli, udite queste cose, ne fu grandemente attristato, perciocchè era molto ricco.</verse>
    <verse number="24">E Gesù, veduto ch’egli si era attristato, disse: O quanto malagevolmente coloro che hanno delle ricchezze entreranno nel regno di Dio!</verse>
    <verse number="25">Perciocchè, egli è più agevole che un cammello entri per la cruna d’un ago, che non che un ricco entri nel regno di Dio.</verse>
    <verse number="26">E coloro che l’udirono dissero: Chi adunque può esser salvato?</verse>
    <verse number="27">Ed egli disse: Le cose impossibili agli uomini son possibili a Dio.</verse>
    <verse number="28">E Pietro disse: Ecco, noi abbiam lasciato ogni cosa, e ti abbiam seguitato.</verse>
    <verse number="29">Ed egli disse loro: Io vi dico in verità, che non vi è alcuno, che abbia lasciato casa, o padre e madre, o fratelli, o moglie, o figliuoli, per lo regno di Dio;</verse>
    <verse number="30">il qual non ne riceva molti cotanti in questo tempo, e nel secolo a venire la vita eterna.</verse>
    <verse number="31">POI, presi seco i dodici, disse loro: Ecco, noi saliamo in Gerusalemme, e tutte le cose scritte da’ profeti intorno al Figliuol dell’uomo saranno adempiute.</verse>
    <verse number="32">Perciocchè egli sarà dato in man de’ Gentili, e sarà schernito, ed oltraggiato; e gli sarà sputato nel volto.</verse>
    <verse number="33">Ed essi, dopo averlo flagellato, l’uccideranno; ma egli risusciterà al terzo giorno.</verse>
    <verse number="34">Ed essi non compresero nulla di queste cose; anzi questo ragionamento era loro occulto, e non intendevano le cose ch’eran loro dette.</verse>
    <verse number="35">ORA, come egli s’avvicinava a Gerico, un certo cieco sedeva presso della via, mendicando.</verse>
    <verse number="36">E udita la moltitudine che passava, domandò che cosa ciò fosse.</verse>
    <verse number="37">E gli fu fatto assapere che Gesù il Nazareo passava.</verse>
    <verse number="38">Ed egli gridò, dicendo: Gesù, Figliuol di Davide, abbi pietà di me.</verse>
    <verse number="39">E coloro che andavano avanti lo sgridavano, acciocchè tacesse; ma egli vie più gridava: Figliuol di Davide, abbi pietà di me.</verse>
    <verse number="40">E Gesù, fermatosi, comandò che gli fosse menato. E come fu presso di lui, lo domandò, dicendo:</verse>
    <verse number="41">Che vuoi che io ti faccia? Ed egli disse: Signore, che io ricoveri la vista.</verse>
    <verse number="42">E Gesù gli disse: Ricovera la vista; la tua fede ti ha salvato.</verse>
    <verse number="43">Ed egli in quello stante ricoverò la vista, e lo seguitava, glorificando Iddio. E tutto il popolo, veduto ciò, diede lode a Dio.</verse>
  </chapter>
  <chapter number="19">
    <verse number="1">E GESÙ, essendo entrato in Gerico, passava per la città.</verse>
    <verse number="2">Ed ecco un uomo, detto per nome Zaccheo, il quale era il capo de’ pubblicani, ed era ricco;</verse>
    <verse number="3">e cercava di veder Gesù, per saper chi egli era; ma non poteva per la moltitudine, perciocchè egli era piccolo di statura.</verse>
    <verse number="4">E corse innanzi, e salì sopra un sicomoro, per vederlo; perciocchè egli avea da passare per quella via.</verse>
    <verse number="5">E come Gesù fu giunto a quel luogo, alzò gli occhi, e lo vide, e gli disse: Zaccheo, scendi giù prestamente, perciocchè oggi ho ad albergare in casa tua.</verse>
    <verse number="6">Ed egli scese prestamente, e lo ricevette con allegrezza.</verse>
    <verse number="7">E tutti, veduto ciò, mormoravano, dicendo: Egli è andato ad albergare in casa d’un uomo peccatore.</verse>
    <verse number="8">E Zaccheo, presentatosi al Signore, gli disse: Signore, io dono la metà di tutti i miei beni a’ poveri; e se ho frodato alcuno, io gliene fo la restituzione a quattro doppi.</verse>
    <verse number="9">E Gesù gli disse: Oggi è avvenuta salute a questa casa; poichè anche costui è figliuol d’Abrahamo.</verse>
    <verse number="10">Perciocchè il Figliuol dell’uomo è venuto per cercare, e per salvare ciò ch’era perito.</verse>
    <verse number="11">OR ascoltando essi queste cose, Gesù soggiunse, e disse una parabola; perciocchè egli era vicino a Gerusalemme, ed essi stimavano che il regno di Dio apparirebbe subito in quello stante. Disse adunque:</verse>
    <verse number="12">Un uomo nobile andò in paese lontano, per prender la possession d’un regno, e poi tornare.</verse>
    <verse number="13">E chiamati a sè dieci suoi servitori, diede loro dieci mine, e disse loro: Trafficate, finchè io venga.</verse>
    <verse number="14">Or i suoi cittadini l’odiavano, e gli mandarono dietro un’ambasciata, dicendo: Noi non vogliamo che costui regni sopra di noi.</verse>
    <verse number="15">Ed avvenne che quando egli fu ritornato, dopo aver presa la possessione del regno, comandò che gli fosser chiamati que’ servitori, a’ quali avea dati i denari, acciocchè sapesse quanto ciascuno avea guadagnato trafficando.</verse>
    <verse number="16">E il primo si presentò, dicendo: Signore, la tua mina ne ha guadagnate altre dieci.</verse>
    <verse number="17">Ed egli gli disse: Bene sta, buon servitore; perciocchè tu sei stato leale in cosa minima, abbi podestà sopra dieci città.</verse>
    <verse number="18">Poi venne il secondo, dicendo: Signore, la tua mina ne ha guadagnate cinque.</verse>
    <verse number="19">Ed egli disse ancora a costui: E tu sii sopra cinque città.</verse>
    <verse number="20">Poi ne venne un altro, che disse: Signore, ecco la tua mina, la quale io ho tenuta riposta in uno sciugatoio.</verse>
    <verse number="21">Perciocchè io ho avuto tema di te, perchè tu sei uomo aspro, e togli ciò che non hai messo, e mieti ciò che non hai seminato.</verse>
    <verse number="22">E il suo signore gli disse: Io ti giudicherò per la tua propria bocca, malvagio servitore; tu sapevi che io sono uomo aspro, che tolgo ciò che non ho messo, e mieto ciò che non ho seminato;</verse>
    <verse number="23">perchè dunque non desti i miei denari a’ banchieri, ed io, al mio ritorno, li avrei riscossi con frutto?</verse>
    <verse number="24">Allora egli disse a coloro ch’erano ivi presenti: Toglietegli la mina, e datela a colui che ha le dieci mine.</verse>
    <verse number="25">Ed essi gli dissero: Signore, egli ha dieci mine.</verse>
    <verse number="26">Perciocchè io vi dico, che a chiunque ha sarà dato; ma, a chi non ha, eziandio quel ch’egli ha gli sarà tolto.</verse>
    <verse number="27">Oltre a ciò, menate qua que’ miei nemici, che non hanno voluto che io regnassi sopra loro, e scannateli in mia presenza.</verse>
    <verse number="28">ORA, avendo dette queste cose, egli andava innanzi, salendo in Gerusalemme.</verse>
    <verse number="29">E come egli fu vicin di Betfage, e di Betania, presso al monte detto degli Ulivi, mandò due de’ suoi discepoli, dicendo:</verse>
    <verse number="30">Andate nel castello, che è qui di rincontro; nel quale essendo entrati, troverete un puledro d’asino legato, sopra il quale niun uomo giammai montò; scioglietelo, e menatemelo.</verse>
    <verse number="31">E se alcun vi domanda perchè voi lo sciogliete, ditegli così: Perciocchè il Signore ne ha bisogno.</verse>
    <verse number="32">E coloro ch’erano mandati andarono, e trovarono come egli avea lor detto.</verse>
    <verse number="33">E come essi scioglievano il puledro, i padroni d’esso dissero loro: Perchè sciogliete voi quel puledro?</verse>
    <verse number="34">Ed essi dissero: Il Signore ne ha bisogno.</verse>
    <verse number="35">E lo menarono a Gesù; e gettaron le lor vesti sopra il puledro, e vi fecero montar Gesù sopra.</verse>
    <verse number="36">E mentre egli camminava, stendevan le lor veste nella via.</verse>
    <verse number="37">E come egli già era presso della scesa del monte degli Ulivi, tutta la moltitudine de’ discepoli con allegrezza prese a lodare Iddio con gran voce, per tutte le potenti operazioni che avean vedute;</verse>
    <verse number="38">dicendo: Benedetto sia il Re che viene nel nome del Signore; pace in cielo, e gloria ne’ luoghi altissimi!</verse>
    <verse number="39">Ed alcuni de’ Farisei d’infra la moltitudine gli dissero: Maestro, sgrida i tuoi discepoli!</verse>
    <verse number="40">Ed egli, rispondendo, disse loro: Io vi dico che se costoro si tacciono, le pietre grideranno.</verse>
    <verse number="41">E come egli fu presso della città, veggendola, pianse sopra lei, dicendo:</verse>
    <verse number="42">Oh! se tu ancora, almeno in questo giorno, avessi riconosciute le cose appartenenti alla tua pace! ma ora, esse son nascoste agli occhi tuoi.</verse>
    <verse number="43">Perciocchè ti sopraggiungeranno giorni, ne’ quali i tuoi nemici ti faranno degli argini attorno, e ti circonderanno, e ti assedieranno d’ogn’intorno.</verse>
    <verse number="44">Ed atterreranno te, e i tuoi figliuoli dentro di te; e non lasceranno in te pietra sopra pietra; perciocchè tu non hai riconosciuto il tempo della tua visitazione.</verse>
    <verse number="45">POI, entrato nel tempio, prese a cacciare coloro che vendevano, e che comperavano in esso;</verse>
    <verse number="46">dicendo loro: Egli è scritto: La casa mia è casa di orazione; ma voi ne avete fatta una spelonca di ladroni.</verse>
    <verse number="47">Ed ogni giorno egli insegnava nel tempio. Ed i principali sacerdoti, e gli Scribi, e i capi del popolo cercavano di farlo morire.</verse>
    <verse number="48">E non trovavano che cosa potesser fare, perciocchè tutto il popolo pendeva dalla sua bocca, ascoltandolo.</verse>
  </chapter>
  <chapter number="20">
    <verse number="1">ED avvenne un di que’ giorni, che, mentre egli insegnava il popolo nel tempio, ed evangelizzava, i principali sacerdoti, e gli Scribi, con gli anziani, sopraggiunsero.</verse>
    <verse number="2">E gli dissero: Dicci di quale autorità tu fai coteste cose; o, chi è colui che ti ha data cotesta autorità.</verse>
    <verse number="3">Ed egli, rispondendo, disse loro: Anch’io vi domanderò una cosa; e voi ditemela:</verse>
    <verse number="4">Il battesimo di Giovanni era egli dal cielo, o dagli uomini?</verse>
    <verse number="5">Ed essi ragionavan fra loro, dicendo: Se diciamo che era dal cielo, egli ci dirà: Perchè dunque non gli credeste?</verse>
    <verse number="6">Se altresì diciamo che era dagli uomini, tutto il popolo ci lapiderà; perciocchè egli è persuaso che Giovanni era profeta.</verse>
    <verse number="7">Risposero adunque che non sapevano onde egli fosse.</verse>
    <verse number="8">E Gesù disse loro: Io ancora non vi dirò di quale autorità io fo queste cose.</verse>
    <verse number="9">POI prese a dire al popolo questa parabola. Un uomo piantò una vigna, e l’allogò a certi lavoratori, e se ne andò in viaggio, e dimorò fuori lungo tempo.</verse>
    <verse number="10">E nella stagione mandò un servitore a que’ lavoratori, acciocchè gli desser del frutto della vigna; ma i lavoratori, battutolo, lo rimandarono vuoto.</verse>
    <verse number="11">Ed egli di nuovo vi mandò un altro servitore; ma essi, battuto ancora lui, e vituperatolo, lo rimandarono vuoto.</verse>
    <verse number="12">Ed egli ne mandò ancora un terzo; ma essi, ferito ancora costui, lo cacciarono.</verse>
    <verse number="13">E il signor della vigna disse: Che farò? io vi manderò il mio diletto figliuolo; forse, quando lo vedranno, gli porteranno rispetto.</verse>
    <verse number="14">Ma i lavoratori, vedutolo, ragionaron fra loro, dicendo: Costui è l’erede; venite, uccidiamolo, acciocchè l’eredità divenga nostra.</verse>
    <verse number="15">E, cacciatolo fuor della vigna, l’uccisero. Che farà loro adunque il signor della vigna?</verse>
    <verse number="16">Egli verrà, e distruggerà que’ lavoratori, e darà la vigna ad altri. Ma essi, udito ciò, dissero: Così non sia.</verse>
    <verse number="17">Ed egli, riguardatili in faccia, disse: Che cosa adunque è questo ch’è scritto: La pietra che gli edificatori hanno riprovata è divenuta il capo del cantone?</verse>
    <verse number="18">Chiunque caderà sopra quella pietra sarà fiaccato, ed ella triterà colui sopra cui ella caderà.</verse>
    <verse number="19">ED i principali sacerdoti, e gli Scribi, cercavano in quella stessa ora di mettergli le mani addosso, perciocchè riconobbero ch’egli avea detta quella parabola contro a loro; ma temettero il popolo.</verse>
    <verse number="20">E, spiandolo, gli mandarono degl’insidiatori, che simulassero d’esser giusti, per soprapprenderlo in parole; per darlo in man della signoria, ed alla podestà del governatore.</verse>
    <verse number="21">E quelli gli fecero una domanda, dicendo: Maestro, noi sappiamo che tu parli ed insegni dirittamente, e che non hai riguardo alla qualità delle persone, ma insegni la via di Dio in verità;</verse>
    <verse number="22">ecci egli lecito di pagare il tributo a Cesare, o no?</verse>
    <verse number="23">Ed egli, avvedutosi della loro astuzia, disse loro: Perchè mi tentate?</verse>
    <verse number="24">Mostratemi un denaro; di cui porta egli la figura, e la soprascritta? Ed essi, rispondendo, dissero: Di Cesare.</verse>
    <verse number="25">Ed egli disse loro: Rendete adunque a Cesare le cose di Cesare, e a Dio le cose di Dio.</verse>
    <verse number="26">E non lo poterono soprapprendere in parole davanti al popolo; e, maravigliatisi della sua risposta, si tacquero.</verse>
    <verse number="27">OR alcuni de’ Sadducei, i quali pretendono non esservi risurrezione, accostatisi, lo domandarono, dicendo:</verse>
    <verse number="28">Maestro, Mosè ci ha scritto, che se il fratello d’alcuno muore avendo moglie, e muore senza figliuoli, il suo fratello prenda la moglie, e susciti progenie al suo fratello.</verse>
    <verse number="29">Or vi furono sette fratelli; e il primo, presa moglie, morì senza figliuoli.</verse>
    <verse number="30">E il secondo prese quella moglie, e morì anch’egli senza figliuoli.</verse>
    <verse number="31">Poi il terzo la prese; e simigliantemente tutti e sette; e morirono senza aver lasciati figliuoli.</verse>
    <verse number="32">Ora, dopo tutti, morì anche la donna.</verse>
    <verse number="33">Nella risurrezione adunque, di chi di loro sarà ella moglie? poichè tutti e sette l’hanno avuta per moglie.</verse>
    <verse number="34">E Gesù, rispondendo, disse loro: I figliuoli di questo secolo sposano, e son maritati;</verse>
    <verse number="35">ma coloro che saranno reputati degni d’ottener quel secolo, e la risurrezion de’ morti, non isposano, e non son maritati.</verse>
    <verse number="36">Perciocchè ancora non possono più morire; poichè siano pari agli angeli; e son figliuoli di Dio, essendo figliuoli della risurrezione.</verse>
    <verse number="37">Or che i morti risuscitino, Mosè stesso lo dichiarò presso al pruno, quando egli nomina il Signore l’Iddio d’Abrahamo, e l’Iddio d’Isacco, e l’Iddio di Giacobbe.</verse>
    <verse number="38">Or egli non è Dio de’ morti, anzi de’ viventi; poichè tutti vivono per lui.</verse>
    <verse number="39">Ed alcuni degli Scribi gli fecer motto, e dissero: Maestro, bene hai detto.</verse>
    <verse number="40">E non ardirono più fargli alcuna domanda.</verse>
    <verse number="41">ED egli disse loro: Come dicono che il Cristo sia figliuolo di Davide?</verse>
    <verse number="42">E pur Davide stesso, nel libro de’ Salmi, dice: Il Signore ha detto al mio Signore: Siedi alla mia destra,</verse>
    <verse number="43">finchè io abbia posti i tuoi nemici per iscannello de’ tuoi piedi.</verse>
    <verse number="44">Davide adunque lo chiama Signore. E come è egli suo figliuolo?</verse>
    <verse number="45">ORA, mentre tutto il popolo stava ascoltando, egli disse a’ suoi discepoli.</verse>
    <verse number="46">Guardatevi dagli Scribi, i quali volentieri passeggiano in vesti lunghe, ed amano le salutazioni nelle piazze, e i primi seggi nelle raunanze, e i primi luoghi ne’ conviti.</verse>
    <verse number="47">I quali divorano le case delle vedove, eziandio sotto specie di far lunghe orazioni; essi ne riceveranno maggior condannazione.</verse>
  </chapter>
  <chapter number="21">
    <verse number="1">OR Gesù, riguardando, vide i ricchi che gettavano i lor doni nella cassa delle offerte.</verse>
    <verse number="2">Vide ancora una vedova poveretta, la qual vi gettava due piccioli.</verse>
    <verse number="3">E disse: Io vi dico in verità, che questa povera vedova ha gettato più di tutti gli altri.</verse>
    <verse number="4">Perciocchè tutti costoro hanno gettato nelle offerte di Dio di ciò che soprabbonda loro; ma costei vi ha gettato della sua inopia, tutta la sostanza ch’ella avea.</verse>
    <verse number="5">POI appresso, dicendo alcuni del tempio, ch’esso era adorno di belle pietre, e d’offerte, egli disse:</verse>
    <verse number="6">Quant’è a queste cose che voi riguardate, verranno i giorni, che non sarà lasciata pietra sopra pietra che non sia diroccata.</verse>
    <verse number="7">Ed essi lo domandarono, dicendo: Maestro, quando avverranno dunque queste cose? e qual sarà il segno del tempo, nel qual queste cose devono avvenire?</verse>
    <verse number="8">Ed egli disse: Guardate che non siate sedotti; perciocchè molti verranno sotto il mio nome, dicendo: Io son desso; e: Il tempo è giunto. Non andate adunque dietro a loro.</verse>
    <verse number="9">Ora, quando udirete guerre, e turbamenti, non siate spaventati; perciocchè conviene che queste cose avvengano prima; ma non però subito appresso sarà la fine.</verse>
    <verse number="10">Allora disse loro: Una gente si leverà contro all’altra gente, ed un regno contro all’altro.</verse>
    <verse number="11">E in ogni luogo vi saranno gran tremoti, e fami, e pestilenze; vi saranno eziandio de’ prodigi spaventevoli, e dei gran segni dal cielo.</verse>
    <verse number="12">Ma, avanti tutte queste cose, metteranno le mani sopra voi, e vi perseguiranno, dandovi in man delle raunanze, e mettendovi in prigione; traendovi ai re, ed a’ rettori, per lo mio nome.</verse>
    <verse number="13">Ma ciò vi riuscirà in testimonianza.</verse>
    <verse number="14">Mettetevi adunque in cuore di non premeditar come risponderete a vostra difesa.</verse>
    <verse number="15">Perciocchè io vi darò bocca, e sapienza, alla quale non potranno contradire, nè contrastare tutti i vostri avversari.</verse>
    <verse number="16">Or voi sarete traditi, eziandio da padri, e da madri, e da fratelli, e da parenti, e da amici; e ne faran morir di voi.</verse>
    <verse number="17">E sarete odiati da tutti per lo mio nome.</verse>
    <verse number="18">Ma pure un capello del vostro capo non perirà.</verse>
    <verse number="19">Possederete le anime vostre per la vostra pazienza.</verse>
    <verse number="20">ORA, quando vedrete Gerusalemme circondata d’eserciti, sappiate che allora la sua distruzione è vicina.</verse>
    <verse number="21">Allora coloro che saranno nella Giudea fuggano a’ monti; e coloro che saranno dentro d’essa dipartansi; e coloro che saranno su per li campi non entrino in essa.</verse>
    <verse number="22">Perciocchè que’ giorni saranno giorni di vendetta; acciocchè tutte le cose che sono scritte sieno adempiute.</verse>
    <verse number="23">Ora, guai alle gravide, ed a quelle che latteranno a que’ dì! perciocchè vi sarà gran distretta nel paese, ed ira sopra questo popolo.</verse>
    <verse number="24">E caderanno per lo taglio della spada, e saranno menati in cattività fra tutte le genti; e Gerusalemme sarà calpestata da’ Gentili, finchè i tempi de’ Gentili sieno compiuti.</verse>
    <verse number="25">POI appresso, vi saranno segni nel sole, e nella luna, e nelle stelle; e in terra, angoscia delle genti con ismarrimento; rimbombando il mare e il fiotto;</verse>
    <verse number="26">gli uomini, spasimando di paura, e d’aspettazion delle cose che sopraggiungeranno al mondo; perciocchè le potenze de’ cieli saranno scrollate.</verse>
    <verse number="27">Ed allora vedranno il Figliuol dell’uomo venire in una nuvola, con potenza, e gran gloria.</verse>
    <verse number="28">Ora, quando queste cose cominceranno ad avvenire, riguardate ad alto, e alzate le vostre teste; perciocchè la vostra redenzione è vicina.</verse>
    <verse number="29">E disse loro una similitudine: Riguardate il fico, e tutti gli alberi.</verse>
    <verse number="30">Quando già hanno germogliato, voi, veggendolo, riconoscete da voi stessi che già la state è vicina.</verse>
    <verse number="31">Così ancora voi, quando vedrete avvenir queste cose, sappiate che il regno di Dio è vicino.</verse>
    <verse number="32">Io vi dico in verità, che questa età non passerà, finchè tutte queste cose non sieno avvenute.</verse>
    <verse number="33">Il cielo e la terra passeranno; ma le mie parole non passeranno.</verse>
    <verse number="34">OR guardatevi, che talora i vostri cuori non sieno aggravati d’ingordigia, nè d’ebbrezza, nè delle sollecitudini di questa vita; e che quel giorno di subito improvviso non vi sopravvenga.</verse>
    <verse number="35">Perciocchè, a guisa di laccio, egli sopraggiungerà a tutti coloro che abitano sopra la faccia di tutta la terra.</verse>
    <verse number="36">Vegliate adunque, orando in ogni tempo, acciocchè siate reputati degni di scampar tutte le cose che devono avvenire; e di comparire davanti al Figliuol dell’uomo.</verse>
    <verse number="37">Or di giorno egli insegnava nel tempio, e le notti, uscito fuori, dimorava in sul monte detto degli Ulivi.</verse>
    <verse number="38">E tutto il popolo, la mattina a buon’ora, veniva a lui, nel tempio, per udirlo.</verse>
  </chapter>
  <chapter number="22">
    <verse number="1">OR la festa degli azzimi, detta la pasqua, si avvicinava.</verse>
    <verse number="2">E i principali sacerdoti, e gli Scribi, cercavano come lo farebbero morire, perciocchè temevano il popolo.</verse>
    <verse number="3">Or Satana entrò in Giuda, detto per soprannome Iscariot, il quale era del numero de’ dodici.</verse>
    <verse number="4">Ed egli andò, e ragionò co’ principali sacerdoti, e co’ capitani, come egli lo metterebbe loro nelle mani.</verse>
    <verse number="5">Ed essi se ne rallegrarono, e patteggiarono con lui di dargli danari.</verse>
    <verse number="6">Ed egli promise di darglielo nelle mani; e cercava opportunità di farlo senza tumulto.</verse>
    <verse number="7">OR venne il giorno degli azzimi, nel qual conveniva sacrificar la pasqua.</verse>
    <verse number="8">E Gesù mandò Pietro e Giovanni, dicendo: Andate, apparecchiateci la pasqua, acciocchè la mangiamo.</verse>
    <verse number="9">Ed essi gli dissero: Ove vuoi che l’apparecchiamo?</verse>
    <verse number="10">Ed egli disse loro: Ecco, quando sarete entrati nella città, voi scontrerete un uomo, portando un testo pien d’acqua; seguitatelo nella casa ov’egli entrerà.</verse>
    <verse number="11">E dite al padron della casa: Il Maestro ti manda a dire: Ov’è la stanza, nella quale io mangerò la pasqua co’ miei discepoli?</verse>
    <verse number="12">Ed esso vi mostrerà una gran sala acconcia; quivi apparecchiate la pasqua.</verse>
    <verse number="13">Essi dunque, andati, trovaron come egli avea lor detto, ed apparecchiaron la pasqua.</verse>
    <verse number="14">E quando l’ora fu venuta, egli si mise a tavola, co’ dodici apostoli.</verse>
    <verse number="15">Ed egli disse loro: Io ho grandemente desiderato di mangiar questa pasqua con voi, innanzi che io soffra.</verse>
    <verse number="16">Perciocchè io vi dico che non ne mangerò più, finchè tutto sia compiuto nel regno di Dio.</verse>
    <verse number="17">Ed avendo preso il calice, rendè grazie, e disse: Prendete questo calice, e distribuitelo tra voi;</verse>
    <verse number="18">perciocchè, io vi dico che non berrò più del frutto della vigna, finchè il regno di Dio sia venuto.</verse>
    <verse number="19">Poi, avendo preso il pane, rendè grazie, e lo ruppe, e lo diede loro, dicendo: Quest’è il mio corpo, il quale è dato per voi; fate questo in rammemorazione di me.</verse>
    <verse number="20">Parimente ancora, dopo aver cenato, diede loro il calice, dicendo: Questo calice è il nuovo patto nel mio sangue, il quale è sparso per voi.</verse>
    <verse number="21">Nel rimanente, ecco, la mano di colui che mi tradisce è meco a tavola.</verse>
    <verse number="22">E il Figliuol dell’uomo certo se ne va, secondo ch’è determinato; ma, guai a quell’uomo per cui egli è tradito!</verse>
    <verse number="23">Ed essi cominciarono a domandarsi gli uni gli altri, chi fosse pur quel di loro che farebbe ciò.</verse>
    <verse number="24">OR nacque ancora fra loro una contesa, chi di loro paresse che fosse il maggiore.</verse>
    <verse number="25">Ma egli disse loro: I re delle genti le signoreggiano, e coloro che hanno podestà sopra esse son chiamati benefattori.</verse>
    <verse number="26">Ma non già così voi; anzi, il maggiore fra voi sia come il minore, e quel che regge come quel che ministra.</verse>
    <verse number="27">Perciocchè, quale è il maggiore, colui ch’è a tavola, o pur colui che serve? non è egli colui ch’è a tavola? or io sono in mezzo di voi come colui che serve.</verse>
    <verse number="28">Or voi siete quelli che siete perseverati meco nelle mie tentazioni.</verse>
    <verse number="29">Ed io altresì vi dispongo il regno, siccome il Padre mio me l’ha disposto;</verse>
    <verse number="30">acciocchè voi mangiate, e beviate, alla mia tavola, nel mio regno; e sediate sopra de’ troni, giudicando le dodici tribù d’Israele.</verse>
    <verse number="31">IL Signore disse ancora: Simone, Simone, ecco, Satana ha richiesto di vagliarvi, come si vaglia il grano.</verse>
    <verse number="32">Ma io ho pregato per te, acciocchè la tua fede non venga meno; e tu, quando un giorno sarai convertito, conferma i tuoi fratelli.</verse>
    <verse number="33">Ma egli disse: Signore, io son presto ad andar teco, e in prigione, ed alla morte.</verse>
    <verse number="34">Ma Gesù disse: Pietro, io ti dico che il gallo non canterà oggi, prima che tu non abbi negato tre volte di conoscermi.</verse>
    <verse number="35">POI disse loro: Quando io vi ho mandati senza borsa, e senza tasca, e senza scarpe, avete voi avuto mancamento di cosa alcuna? Ed essi dissero: Di niuna.</verse>
    <verse number="36">Disse loro adunque: Ma ora, chi ha una borsa tolgala; parimente ancora una tasca; e chi non ne ha venda la sua vesta, e comperi una spada.</verse>
    <verse number="37">Perciocchè, io vi dico che conviene che eziandio questo ch’è scritto sia adempiuto in me: Ed egli è stato annoverato fra i malfattori. Perciocchè le cose, che sono scritte di me, hanno il lor compimento.</verse>
    <verse number="38">Ed essi dissero: Signore, ecco qui due spade. Ed egli disse loro: Basta.</verse>
    <verse number="39">POI, essendo uscito, andò, secondo la sua usanza, al monte degli Ulivi; e i suoi discepoli lo seguitavano anch’essi.</verse>
    <verse number="40">E giunto al luogo, disse loro: Orate, che non entriate in tentazione.</verse>
    <verse number="41">Allora egli fu divelto da loro, quasi per una gettata di pietra;</verse>
    <verse number="42">e postosi in ginocchioni, orava, dicendo: Padre, oh! volessi tu trasportar da me questo calice! ma pure, non la mia volontà, me la tua sia fatta.</verse>
    <verse number="43">Ed un angelo gli apparve dal cielo confortandolo.</verse>
    <verse number="44">Ed egli, essendo in agonia, orava vie più intentamente; e il suo sudore divenne simile a grumoli di sangue, che cadevano in terra.</verse>
    <verse number="45">Poi, levatosi dall’orazione, venne ai suoi discepoli, e trovò che dormivano di tristizia.</verse>
    <verse number="46">E disse loro: Perchè dormite? levatevi, ed orate, che non entriate in tentazione.</verse>
    <verse number="47">ORA, mentre egli parlava ancora, ecco una turba; e colui che si chiamava Giuda, uno de’ dodici, andava davanti a loro, e si accostò a Gesù per baciarlo; perciocchè egli avea loro dato questo segno: Colui chi io bacerò è desso.</verse>
    <verse number="48">E Gesù gli disse: Giuda, tradisci tu il Figliuol dell’uomo con un bacio?</verse>
    <verse number="49">E coloro ch’erano della compagnia di Gesù, veggendo che cosa era per avvenire, dissero: Signore, percoteremo noi con la spada?</verse>
    <verse number="50">Ed un certo di loro percosse il servitore del sommo sacerdote, e gli spiccò l’orecchio destro.</verse>
    <verse number="51">Ma Gesù fece lor motto, e disse: Lasciate, basta! E, toccato l’orecchio di colui, lo guarì.</verse>
    <verse number="52">E Gesù disse a’ principali sacerdoti, ed a’ capi del tempio, ed agli anziani, che eran venuti contro a lui: Voi siete usciti contro a me con ispade, e con aste, come contro ad un ladrone.</verse>
    <verse number="53">Mentre io era con voi tuttodì nel tempio, voi non metteste mai le mani sopra me; ma quest’è l’ora vostra, e la podestà delle tenebre.</verse>
    <verse number="54">ED essi lo presero, e lo menarono, e lo condussero dentro alla casa del sommo sacerdote; e Pietro lo seguitava da lungi.</verse>
    <verse number="55">Ed avendo essi acceso del fuoco in mezzo della corte, ed essendosi posti a sedere insieme, Pietro si sedette nel mezzo di loro.</verse>
    <verse number="56">Or una certa fanticella, vedutolo seder presso del fuoco, e guardatolo fiso, disse: Anche costui era con lui.</verse>
    <verse number="57">Ma egli lo rinnegò, dicendo: Donna, io nol conosco.</verse>
    <verse number="58">E, poco appresso, un altro, vedutolo, gli disse: Anche tu sei di quelli. Ma Pietro disse: O uomo, non sono.</verse>
    <verse number="59">E, infraposto lo spazio quasi d’un’ora, un certo altro affermava lo stesso, dicendo: In verità, anche costui era con lui; perciocchè egli è Galileo.</verse>
    <verse number="60">Ma Pietro disse: O uomo, io non so quel che tu dici. E subito, parlando egli ancora, il gallo cantò.</verse>
    <verse number="61">E il Signore, rivoltosi, riguardò Pietro. E Pietro si rammentò la parola del Signore, come egli gli avea detto: Avanti che il gallo canti, tu mi rinnegherai tre volte.</verse>
    <verse number="62">E Pietro se ne uscì, e pianse amaramente.</verse>
    <verse number="63">E COLORO che tenevano Gesù lo schernivano, percotendolo.</verse>
    <verse number="64">E velatigli gli occhi, lo percotevano in su la faccia; e lo domandavano, dicendo: Indovina chi è colui che ti ha percosso.</verse>
    <verse number="65">Molte altre cose ancora dicevano contro a lui, bestemmiando.</verse>
    <verse number="66">Poi, come fu giorno, gli anziani del popolo, i principali sacerdoti, e gli Scribi, si raunarono, e lo menarono nel lor concistoro.</verse>
    <verse number="67">E gli dissero: Sei tu il Cristo? diccelo. Ed egli disse loro: Benchè io vel dica, voi nol crederete.</verse>
    <verse number="68">E se altresì io vi fo qualche domanda, voi non mi risponderete, e non mi lascerete andare.</verse>
    <verse number="69">Da ora innanzi il Figliuol dell’uomo sederà alla destra della potenza di Dio.</verse>
    <verse number="70">E tutti dissero: Sei tu adunque il Figliuol di Dio? Ed egli disse loro: Voi lo dite, perciocchè io lo sono.</verse>
    <verse number="71">Ed essi dissero: Che abbiam più bisogno di testimonianza? poichè noi stessi l’abbiamo udito dalla sua propria bocca.</verse>
  </chapter>
  <chapter number="23">
    <verse number="1">ALLORA tutta la moltitudine di loro si levò, e lo menò a Pilato.</verse>
    <verse number="2">E cominciarono ad accusarlo, dicendo: Noi abbiam trovato costui sovvertendo la nazione, e divietando di dare i tributi a Cesare, dicendo sè esser il Cristo, il Re.</verse>
    <verse number="3">E Pilato lo domandò, dicendo: Sei tu il Re de’ Giudei? Ed egli, rispondendogli, disse: Tu lo dici.</verse>
    <verse number="4">E Pilato disse a’ principali sacerdoti, ed alle turbe: Io non trovo maleficio alcuno in quest’uomo.</verse>
    <verse number="5">Ma essi facevan forza, dicendo: Egli commuove il popolo, insegnando per tutta la Giudea, avendo cominciato da Galilea fin qua.</verse>
    <verse number="6">Allora Pilato, avendo udito nominar Galilea, domandò se quell’uomo era Galileo.</verse>
    <verse number="7">E, risaputo ch’egli era della giurisdizione di Erode, lo rimandò ad Erode, il quale era anche egli in Gerusalemme a que’ dì.</verse>
    <verse number="8">Ed Erode, veduto Gesù, se ne rallegrò grandemente; perciocchè da molto tempo desiderava di vederlo; perchè avea udite molte cose di lui, e sperava veder fargli qualche miracolo.</verse>
    <verse number="9">E lo domandò per molti ragionamenti; ma egli non gli rispose nulla.</verse>
    <verse number="10">Ed i principali sacerdoti, e gli Scribi, comparvero quivi, accusandolo con grande sforzo.</verse>
    <verse number="11">Ma Erode, co’ suoi soldati, dopo averlo sprezzato, e schernito, lo vestì d’una veste bianca, e lo rimandò a Pilato.</verse>
    <verse number="12">Ed Erode e Pilato divennero amici insieme in quel giorno; perciocchè per l’addietro erano stati in inimicizia fra loro.</verse>
    <verse number="13">E Pilato, chiamati insieme i principali sacerdoti, ed i magistrati, e il popolo, disse loro:</verse>
    <verse number="14">Voi mi avete fatto comparir quest’uomo davanti, come se egli sviasse il popolo; ed ecco, avendolo io in presenza vostra esaminato, non ho trovato in lui alcun maleficio di quelli de’ quali l’accusate.</verse>
    <verse number="15">Ma non pure Erode; poichè io vi ho mandati a lui; ed ecco, non gli è stato fatto nulla, onde egli sia giudicato degno di morte.</verse>
    <verse number="16">Io adunque lo castigherò, e poi lo libererò.</verse>
    <verse number="17">Or gli conveniva di necessità liberar loro uno, ogni dì di festa.</verse>
    <verse number="18">E tutta la moltitudine gridò, dicendo: Togli costui, e liberaci Barabba.</verse>
    <verse number="19">Costui era stato incarcerato per una sedizione, fatta nella città, con omicidio.</verse>
    <verse number="20">Perciò Pilato da capo parlò loro, desiderando liberar Gesù.</verse>
    <verse number="21">Ma essi gridavano in contrario, dicendo: Crocifiggilo, crocifiggilo.</verse>
    <verse number="22">Ed egli, la terza volta, disse loro: Ma pure, che male ha fatto costui? io non ho trovato in lui maleficio alcuno degno di morte. Io adunque lo castigherò, e poi lo libererò.</verse>
    <verse number="23">Ma essi facevano istanza con gran grida, chiedendo che fosse crocifisso; e le lor grida e quelle de’ principali sacerdoti, si rinforzavano.</verse>
    <verse number="24">E Pilato pronunziò che fosse fatto ciò che chiedevano.</verse>
    <verse number="25">E liberò loro colui ch’era stato incarcerato per sedizione, e per omicidio, il quale essi aveano chiesto; e rimise Gesù alla lor volontà.</verse>
    <verse number="26">E COME essi lo menavano, presero un certo Simon Cireneo, che veniva da’ campi, e gli misero addosso la croce, per portarla dietro a Gesù.</verse>
    <verse number="27">Or una gran moltitudine di popolo, e di donne, lo seguitava, le quali ancora facevano cordoglio, e lo lamentavano.</verse>
    <verse number="28">Ma Gesù, rivoltosi a loro, disse: Figliuole di Gerusalemme, non piangete per me; anzi, piangete per voi stesse, e per li vostri figliuoli.</verse>
    <verse number="29">Perciocchè, ecco, i giorni vengono che altri dirà: Beate le sterili! e beati i corpi che non hanno partorito, e le mammelle che non hanno lattato!</verse>
    <verse number="30">Allora prenderanno a dire ai monti: Cadeteci addosso; ed a’ colli: Copriteci.</verse>
    <verse number="31">Perciocchè, se fanno queste cose al legno verde, che sarà egli fatto al secco?</verse>
    <verse number="32">Or due altri ancora, ch’erano malfattori, erano menati con lui, per esser fatti morire.</verse>
    <verse number="33">E QUANDO furono andati al luogo, detto del Teschio, crocifissero quivi lui, e i malfattori, l’uno a destra, e l’altro a sinistra.</verse>
    <verse number="34">E Gesù diceva: Padre, perdona loro, perciocchè non sanno quel che fanno. Poi, avendo fatte delle parti de’ suoi vestimenti, trassero le sorti.</verse>
    <verse number="35">E il popolo stava quivi, riguardando; ed anche i rettori, insiem col popolo, lo beffavano, dicendo: Egli ha salvati gli altri, salvi sè stesso, se pur costui è il Cristo, l’Eletto di Dio.</verse>
    <verse number="36">Or i soldati ancora lo schernivano, accostandosi, e presentandogli dell’aceto; e dicendo:</verse>
    <verse number="37">Se tu sei il Re de’ Giudei, salva te stesso.</verse>
    <verse number="38">Or vi era anche questo titolo, di sopra al suo capo, scritto in lettere greche, romane, ed ebraiche: COSTUI È IL RE DE’ GIUDEI.</verse>
    <verse number="39">Or l’uno de’ malfattori appiccati lo ingiuriava, dicendo: Se tu sei il Cristo, salva te stesso, e noi.</verse>
    <verse number="40">Ma l’altro, rispondendo, lo sgridava, dicendo: Non hai tu timore, non pur di Dio, essendo nel medesimo supplizio?</verse>
    <verse number="41">E noi di vero vi siam giustamente, perciocchè riceviamo la condegna pena de’ nostri fatti; ma costui non ha commesso alcun misfatto.</verse>
    <verse number="42">Poi disse a Gesù: Signore, ricordati di me, quando sarai venuto nel tuo regno.</verse>
    <verse number="43">E Gesù gli disse: Io ti dico in verità, che oggi tu sarai meco in paradiso.</verse>
    <verse number="44">Or era intorno delle sei ore, e si fecer tenebre sopra tutta la terra, infino alle nove.</verse>
    <verse number="45">E il sole scurò, e la cortina del tempio si fendè per lo mezzo.</verse>
    <verse number="46">E Gesù, dopo aver gridato con gran voce, disse: Padre, io rimetto lo spirito mio nelle tue mani. E detto questo, rendè lo spirito.</verse>
    <verse number="47">E il centurione, veduto ciò ch’era avvenuto, glorificò Iddio, dicendo: Veramente quest’uomo era giusto.</verse>
    <verse number="48">E tutte le turbe, che si erano raunate a questo spettacolo, vedute le cose ch’erano avvenute, se ne tornarono, battendosì il petto.</verse>
    <verse number="49">ORA, tutti i suoi conoscenti, e le donne che l’aveano insieme seguitato da Galilea, si fermarono da lontano, riguardando queste cose.</verse>
    <verse number="50">Ed ecco un certo uomo, chiamato per nome Giuseppe, ch’era consigliere, uomo da bene, e diritto;</verse>
    <verse number="51">il qual non avea acconsentito al consiglio, nè all’atto loro; ed era da Arimatea, città de’ Giudei; ed aspettava anch’egli il regno di Dio;</verse>
    <verse number="52">costui venne a Pilato, e chiese il corpo di Gesù.</verse>
    <verse number="53">E trattolo giù di croce, l’involse in un lenzuolo, e lo mise in un monumento tagliato in una roccia, nel quale niuno era stato ancora posto.</verse>
    <verse number="54">Or quel giorno era la preparazion della festa, e il sabato soprastava.</verse>
    <verse number="55">E le donne, le quali eran venute insieme da Galilea con Gesù, avendo seguitato Giuseppe, riguardarono il monumento, e come il corpo d’esso vi era posto.</verse>
    <verse number="56">Ed essendosene tornate, apparecchiarono degli aromati, e degli olii odoriferi, e si riposarono il sabato, secondo il comandamento.</verse>
  </chapter>
  <chapter number="24">
    <verse number="1">E NEL primo giorno della settimana, la mattina molto per tempo, esse, e certe altre con loro, vennero al monumento, portando gli aromati che aveano preparati.</verse>
    <verse number="2">E trovarono la pietra rotolata dal monumento.</verse>
    <verse number="3">Ed entrate dentro, non trovarono il corpo del Signore Gesù.</verse>
    <verse number="4">E mentre stavano perplesse di ciò, ecco, due uomini sopraggiunsero loro, in vestimenti folgoranti.</verse>
    <verse number="5">I quali, essendo esse impaurite, e chinando la faccia a terra, disser loro: Perchè cercate il vivente tra i morti?</verse>
    <verse number="6">Egli non è qui, ma è risuscitato; ricordatevi come egli vi parlò, mentre era ancora in Galilea;</verse>
    <verse number="7">dicendo che conveniva che il Figliuol dell’uomo fosse dato nelle mani degli uomini peccatori, e fosse crocifisso, ed al terzo giorno risuscitasse.</verse>
    <verse number="8">Ed esse si ricordarono delle parole di esso.</verse>
    <verse number="9">Ed essendosene tornate dal monumento, rapportarono tutte queste cose agli undici, ed a tutti gli altri.</verse>
    <verse number="10">Or quelle che dissero queste cose agli apostoli erano Maria Maddalena, e Giovanna, e Maria, madre di Giacomo; e le altre ch’eran con loro.</verse>
    <verse number="11">Ma le lor parole parvero loro un vaneggiare, e non credettero loro.</verse>
    <verse number="12">Ma pur Pietro, levatosi, corse al monumento; ed avendo guardato dentro, non vide altro che le lenzuola, che giacevano quivi; e se ne andò, maravigliandosi tra sè stesso di ciò ch’era avvenuto.</verse>
    <verse number="13">OR ecco, due di loro in quello stesso giorno andavano in un castello, il cui nome era Emmaus, distante da Gerusalemme sessanta stadi.</verse>
    <verse number="14">Ed essi ragionavan fra loro di tutte queste cose, ch’erano avvenute.</verse>
    <verse number="15">Ed avvenne che mentre ragionavano e discorrevano insieme, Gesù si accostò, e si mise a camminar con loro.</verse>
    <verse number="16">Or gli occhi loro erano ritenuti, per non conoscerlo.</verse>
    <verse number="17">Ed egli disse loro: Quali son questi ragionamenti, che voi tenete tra voi, camminando? e perchè siete mesti?</verse>
    <verse number="18">E l’uno, il cui nome era Cleopa, rispondendo, gli disse: Tu solo, dimorando in Gerusalemme, non sai le cose che in essa sono avvenute in questi giorni?</verse>
    <verse number="19">Ed egli disse loro: Quali? Ed essi gli dissero: Il fatto di Gesù Nazareno, il quale era un uomo profeta, potente in opere, e in parole, davanti a Dio, e davanti a tutto il popolo.</verse>
    <verse number="20">E come i principali sacerdoti, ed i nostri magistrati l’hanno dato ad esser giudicato a morte, e l’hanno crocifisso.</verse>
    <verse number="21">Or noi speravamo ch’egli fosse colui che avesse a riscattare Israele; ma ancora, oltre a tutto ciò, benchè sieno tre giorni che queste cose sono avvenute,</verse>
    <verse number="22">certe donne d’infra noi ci hanno fatti stupire; perciocchè, essendo andate la mattina a buon’ora al monumento,</verse>
    <verse number="23">e non avendo trovato il corpo d’esso, son venute, dicendo d’aver veduta una visione d’angeli, i quali dicono ch’egli vive.</verse>
    <verse number="24">Ed alcuni de’ nostri sono andati al monumento, ed hanno trovato così, come le donne avean detto; ma non han veduto Gesù.</verse>
    <verse number="25">Allora egli disse loro: O insensati, e tardi di cuore a credere a tutte le cose che i profeti hanno dette!</verse>
    <verse number="26">Non conveniva egli che il Cristo sofferisse queste cose, e così entrasse nella sua gloria?</verse>
    <verse number="27">E cominciando da Mosè, e seguendo per tutti i profeti, dichiarò loro in tutte le scritture le cose ch’erano di lui.</verse>
    <verse number="28">Ed essendo giunti al castello, ove andavano, egli fece vista d’andar più lungi.</verse>
    <verse number="29">Ma essi gli fecer forza, dicendo: Rimani con noi, perciocchè ei si fa sera, e il giorno è già dichinato. Egli adunque entrò nell’albergo, per rimaner con loro.</verse>
    <verse number="30">E quando egli si fu messo a tavola con loro, prese il pane, e fece la benedizione; e rottolo, lo distribuì loro.</verse>
    <verse number="31">E gli occhi loro furono aperti, e lo riconobbero; ma egli sparì da loro.</verse>
    <verse number="32">Ed essi dissero l’uno all’altro: Non ardeva il cuor nostro in noi, mentre egli ci parlava per la via, e ci apriva le scritture?</verse>
    <verse number="33">E in quella stessa ora si levarono, e ritornarono in Gerusalemme, e trovarono raunati gli undici, e quelli ch’erano con loro.</verse>
    <verse number="34">I quali dicevano: Il Signore è veramente risuscitato, ed è apparito a Simone.</verse>
    <verse number="35">Ed essi ancora raccontarono le cose avvenute loro per la via, e come egli era stato riconosciuto da loro nel rompere il pane.</verse>
    <verse number="36">ORA, mentre essi ragionavano queste cose, Gesù stesso comparve nel mezzo di loro, e disse loro: Pace a voi.</verse>
    <verse number="37">Ma essi, smarriti, ed impauriti, pensavano vedere uno spirito.</verse>
    <verse number="38">Ed egli disse loro: Perchè siete turbati? e perchè salgono ragionamenti ne’ cuori vostri?</verse>
    <verse number="39">Vedete le mie mani, e i miei piedi; perciocchè io son desso; palpatemi, e vedete; poichè uno spirito non ha carne, nè ossa, come mi vedete avere.</verse>
    <verse number="40">E detto questo, mostrò loro le mani, e i piedi.</verse>
    <verse number="41">Ma, non credendo essi ancora per l’allegrezza, e maravigliandosi, egli disse loro: Avete voi qui alcuna cosa da mangiare?</verse>
    <verse number="42">Ed essi gli diedero un pezzo di pesce arrostito, e di un fiale di miele.</verse>
    <verse number="43">Ed egli presolo, mangiò in lor presenza.</verse>
    <verse number="44">Poi disse loro: Questi sono i ragionamenti che io vi teneva, essendo ancora con voi: che conveniva che tutte le cose scritte di me nella legge di Mosè, e ne’ profeti, e ne’ salmi, fossero adempiute.</verse>
    <verse number="45">Allora egli aperse loro la mente, per intendere le scritture.</verse>
    <verse number="46">E disse loro: Così è scritto, e così conveniva che il Cristo sofferisse, ed al terzo giorno risuscitasse da’ morti;</verse>
    <verse number="47">e che nel suo nome si predicasse ravvedimento, e remission dei peccati, fra tutte le genti, cominciando da Gerusalemme.</verse>
    <verse number="48">Or voi siete testimoni di queste cose.</verse>
    <verse number="49">Ed ecco, io mando sopra voi la promessa del Padre mio; or voi, dimorate nella città di Gerusalemme, finchè siate rivestiti della virtù da alto.</verse>
    <verse number="50">POI li menò fuori fino in Betania; e, levate le mani in alto, li benedisse.</verse>
    <verse number="51">Ed avvenne che mentre egli li benediceva, si dipartì da loro, ed era portato in su nel cielo.</verse>
    <verse number="52">Ed essi, adoratolo, ritornarono in Gerusalemme con grande allegrezza.</verse>
    <verse number="53">Ed erano del continuo nel tempio, lodando, e benedicendo Iddio. Amen.</verse>
  </chapter>
</book>
