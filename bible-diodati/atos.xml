<?xml version="1.0" encoding="UTF-8"?>
<book version="diodati" name="atos" chapters="28" verses="1007" source="Giovanni Diodati" edition="Bíblia Pédia &amp;copy; 2010" abbrev="at">
  <chapter number="1">
    <verse number="1">IO ho fatto il primo trattato, o Teofilo, intorno a tutte le cose che Gesù prese a fare, e ad insegnare,</verse>
    <verse number="2">infino al giorno ch’egli fu accolto in alto, dopo aver dati mandamenti per lo Spirito Santo agli apostoli, i quali egli avea eletti.</verse>
    <verse number="3">A’ quali ancora, dopo aver sofferto, si presentò vivente, con molte certe prove, essendo da loro veduto per quaranta giorni, e ragionando delle cose appartenenti al regno di Dio.</verse>
    <verse number="4">E, ritrovandosi con loro, ordinò loro che non si dipartissero di Gerusalemme; ma che aspettassero la promessa del Padre, la quale, diss’egli, voi avete udita da me.</verse>
    <verse number="5">Perciocchè Giovanni battezzò con acqua, ma voi sarete battezzati con lo Spirito Santo, fra qui e non molti giorni.</verse>
    <verse number="6">Essi adunque, essendo raunati, lo domandarono, dicendo: Signore, sarà egli in questo tempo, che tu restituirai il regno ad Israele?</verse>
    <verse number="7">Ma egli disse loro: Egli non istà a voi di sapere i tempi, e le stagioni, le quali il Padre ha messe nella sua propria podestà.</verse>
    <verse number="8">Ma voi riceverete la virtù dello Spirito Santo, il qual verrà sopra voi; e mi sarete testimoni, e in Gerusalemme, e in tutta la Giudea, e in Samaria, infino all’estremità della terra.</verse>
    <verse number="9">E, dette queste cose, fu elevato, essi veggendolo; ed una nuvola lo ricevette, e lo tolse d’innanzi agli occhi loro.</verse>
    <verse number="10">E come essi aveano gli occhi fissi in cielo, mentre egli se ne andava, ecco, due uomini si presentarono loro in vestimenti bianchi.</verse>
    <verse number="11">I quali ancora dissero: Uomini Galilei, perchè vi fermate riguardando verso il cielo? Questo Gesù, il quale è stato accolto in cielo d’appresso voi, verrà nella medesima maniera che voi l’avete veduto andare in cielo.</verse>
    <verse number="12">Allora essi ritornarono in Gerusalemme, dal monte chiamato dell’Uliveto, il quale è presso di Gerusalemme la lunghezza del cammin del sabato.</verse>
    <verse number="13">E come furono entrati nella casa, salirono nell’alto solaio, dove dimoravano Pietro, e Giacomo, e Giovanni, ed Andrea, e Filippo, e Toma, e Bartolomeo, e Matteo, e Giacomo d’Alfeo, e Simone il Zelote, e Giuda di Giacomo.</verse>
    <verse number="14">Tutti costoro perseveravano di pari consentimento in orazione, e in preghiera, con le donne, e con Maria, madre di Gesù, e co’ fratelli di esso.</verse>
    <verse number="15">ED in que’ giorni, Pietro, levatosi in mezzo de’ discepoli, disse or la moltitudine delle persone tutte insieme era d’intorno a centoventi persone:</verse>
    <verse number="16">Uomini fratelli, ei conveniva che questa scrittura si adempiesse, la qual lo Spirito Santo predisse per la bocca di Davide, intorno a Giuda, che fu la guida di coloro che presero Gesù.</verse>
    <verse number="17">Perciocchè egli era stato assunto nel nostro numero, ed avea ottenuta la sorte di questo ministerio.</verse>
    <verse number="18">Egli adunque acquistò un campo del premio d’ingiustizia; ed essendosi precipitato, crepò per lo mezzo, e tutte le sue interiora si sparsero.</verse>
    <verse number="19">E ciò è venuto a notizia a tutti gli abitanti di Gerusalemme; talchè quel campo, nel lor proprio linguaggio, è stato chiamato Acheldama, che vuol dire: Campo di sangue.</verse>
    <verse number="20">Perciocchè egli è scritto nel libro de’ Salmi: Divenga la sua stanza deserta, e non vi sia chi abiti in essa; e: Un altro prenda il suo ufficio.</verse>
    <verse number="21">Egli si conviene adunque, che d’infra gli uomini che sono stati nella nostra compagnia, in tutto il tempo che il Signor Gesù è andato e venuto fra noi,</verse>
    <verse number="22">cominciando dal battesimo di Giovanni, fino al giorno ch’egli fu accolto in alto d’appresso noi, un d’essi sia fatto testimonio con noi della risurrezione d’esso.</verse>
    <verse number="23">E ne furono presentati due: Giuseppe, detto Barsaba, il quale era soprannominato Giusto, e Mattia.</verse>
    <verse number="24">Ed orando, dissero: Tu, Signore, che conosci i cuori di tutti, mostra qual di questi due tu hai eletto,</verse>
    <verse number="25">per ricever la sorte di questo ministerio ed apostolato, dal quale Giuda si è sviato, per andare al suo luogo.</verse>
    <verse number="26">E trassero le sorti loro, e la sorte cadde sopra Mattia, ed egli fu per comuni voti aggiunto agli undici apostoli.</verse>
  </chapter>
  <chapter number="2">
    <verse number="1">E COME il giorno della Pentecosta fu giunto, tutti erano insieme di pari consentimento.</verse>
    <verse number="2">E di subito si fece dal cielo un suono, come di vento impetuoso che soffia, ed esso riempiè tutta la casa, dove essi sedevano.</verse>
    <verse number="3">Ed apparvero loro delle lingue spartite, come di fuoco; e ciascuna d’esse si posò sopra ciascun di loro.</verse>
    <verse number="4">E tutti furono ripieni dello Spirito Santo, e cominciarono a parlar lingue straniere, secondo che lo Spirito dava loro a ragionare.</verse>
    <verse number="5">Or in Gerusalemme dimoravano dei Giudei, uomini religiosi, d’ogni nazione di sotto il cielo.</verse>
    <verse number="6">Ora, essendosi fatto quel suono, la moltitudine si radunò, e fu confusa; perciocchè ciascun di loro li udiva parlar nel suo proprio linguaggio.</verse>
    <verse number="7">E tutti stupivano, e si maravigliavano, dicendo gli uni agli altri: Ecco, tutti costoro che parlano non son eglino Galilei?</verse>
    <verse number="8">Come adunque li udiam noi parlare ciascuno nel nostro proprio natio linguaggio?</verse>
    <verse number="9">Noi Parti, e Medi, ed Elamiti, e quelli che abitiamo in Mesopotamia, in Giudea, ed in Cappadocia, in Ponto, e nell’Asia;</verse>
    <verse number="10">nella Frigia, e nella Panfilia; nell’Egitto, e nelle parti della Libia ch’è di rincontro a Cirene; e noi avveniticci Romani;</verse>
    <verse number="11">e Giudei, e proseliti; Cretesi, ed Arabi; li udiamo ragionar le cose grandi di Dio ne’ nostri linguaggi.</verse>
    <verse number="12">E tutti stupivano, e ne stavan sospesi, dicendo l’uno all’altro: Che vuol esser questo?</verse>
    <verse number="13">Ma altri, cavillando, dicevano: Son pieni di vin dolce.</verse>
    <verse number="14">MA Pietro, levatosi in piè, con gli undici, alzò la sua voce, e ragionò loro, dicendo: Uomini Giudei, e voi tutti che abitate in Gerusalemme, siavi noto questo, e ricevete le mie parole ne’ vostri orecchi.</verse>
    <verse number="15">Perciocchè costoro non son ebbri, come voi stimate, poichè non sono più che le tre ore del giorno.</verse>
    <verse number="16">Ma quest’è quello che fu detto dal profeta Gioele:</verse>
    <verse number="17">Ed avverrà negli ultimi giorni, dice Iddio, che io spanderò del mio Spirito sopra ogni carne; e i vostri figliuoli, e le vostre figliuole profetizzeranno; e i vostri giovani vedranno delle visioni, e i vostri vecchi sogneranno de’ sogni.</verse>
    <verse number="18">E in quei giorni io spanderò dello Spirito mio sopra i miei servitori, e sopra le mie serventi; e profetizzeranno.</verse>
    <verse number="19">E farò prodigi di sopra nel cielo, e segni di sotto in terra, sangue, e fuoco, e vapor di fumo.</verse>
    <verse number="20">Il sole sarà mutato in tenebre, e la luna in sangue; innanzi che quel grande ed illustre giorno del Signore venga.</verse>
    <verse number="21">Ed avverrà, che chiunque avrà invocato il nome del Signore sarà salvo.</verse>
    <verse number="22">Uomini Israeliti, udite queste parole: Gesù il Nazareo, uomo di cui Iddio vi ha date delle prove certe con potenti operazioni, e prodigi, e segni, i quali Iddio fece per lui fra voi, come ancora voi sapete;</verse>
    <verse number="23">esso, dico, per lo determinato consiglio, e la provvidenza di Dio, vi fu dato nelle mani, e voi lo pigliaste, e per mani d’iniqui lo conficcaste in croce, e l’uccideste.</verse>
    <verse number="24">Il quale Iddio ha suscitato, avendo sciolte le doglie della morte; poichè non era possibile ch’egli fosse da essa ritenuto.</verse>
    <verse number="25">Perciocchè Davide dice di lui: Io ho avuto del continuo il Signore davanti agli occhi; perciocchè egli è alla mia destra, acciocchè io non sia smosso.</verse>
    <verse number="26">Perciò si è rallegrato il cuor mio, ed ha giubilato la lingua mia, ed anche la mia carne abiterà in isperanza.</verse>
    <verse number="27">Perciocchè tu non lascerai l’anima mia ne’ luoghi sotterra, e non permetterai che il tuo Santo vegga corruzione.</verse>
    <verse number="28">Tu mi hai fatte conoscer le vie della vita, tu mi riempirai di letizia colla tua presenza.</verse>
    <verse number="29">Uomini fratelli, ben può liberamente dirvisi intorno al patriarca Davide, che egli è morto, ed è stato seppellito; e il suo monumento è presso noi infino a questo giorno.</verse>
    <verse number="30">Egli adunque, essendo profeta, e sapendo che Iddio gli avea con giuramento promesso, che del frutto dei suoi lombi, secondo la carne, susciterebbe il Cristo, per farlo seder sopra il suo trono;</verse>
    <verse number="31">antivedendo le cose avvenire, parlò della risurrezion di Cristo, dicendo che l’anima sua non è stata lasciata ne’ luoghi sotterra, e che la sua carne non ha veduta corruzione.</verse>
    <verse number="32">Esso Gesù ha Iddio suscitato, di che noi tutti siam testimoni.</verse>
    <verse number="33">Egli adunque, essendo stato innalzato dalla destra di Dio, ed avendo ricevuta dal Padre la promessa dello Spirito Santo, ha sparso quello che ora voi vedete, ed udite.</verse>
    <verse number="34">Poichè Davide non è salito in cielo; anzi egli stesso dice: Il Signore ha detto al mio Signore:</verse>
    <verse number="35">Siedi alla mia destra, finchè io abbia posti i tuoi nemici per iscannello de’ tuoi piedi.</verse>
    <verse number="36">Sappia adunque sicuramente tutta la casa d’Israele, che quel Gesù, che voi avete crocifisso, Iddio l’ha fatto Signore, e Cristo.</verse>
    <verse number="37">OR essi, avendo udite queste cose, furon compunti nel cuore, e dissero a Pietro, ed agli altri apostoli: Fratelli, che dobbiam fare?</verse>
    <verse number="38">E Pietro disse loro: Ravvedetevi, e ciascun di voi sia battezzato nel nome di Gesù Cristo, in remission de’ peccati; e voi riceverete il dono dello Spirito Santo.</verse>
    <verse number="39">Perciocchè a voi è fatta la promessa, ed a’ vostri figliuoli, ed a coloro che verranno per molto tempo appresso; a quanti il Signore Iddio nostro ne chiamerà.</verse>
    <verse number="40">E con molte parole protestava loro, e li confortava, dicendo: Salvatevi da questa perversa generazione.</verse>
    <verse number="41">Coloro adunque, i quali volonterosamente ricevettero la sua parola, furono battezzati; e in quel giorno furono aggiunte intorno a tremila persone.</verse>
    <verse number="42">Or erano perseveranti nella dottrina degli apostoli, e nella comunione, e nel rompere il pane, e nelle orazioni.</verse>
    <verse number="43">Ed ogni persona avea timore; e molti segni e miracoli si facevano dagli apostoli.</verse>
    <verse number="44">E tutti coloro che credevano erano insieme, ed aveano ogni cosa comune;</verse>
    <verse number="45">e vendevano le possessioni, ed i beni; e li distribuivano a tutti, secondo che ciascuno ne avea bisogno.</verse>
    <verse number="46">E perseveravano di pari consentimento ad esser tutti i giorni nel tempio; e rompendo il pane di casa in casa, prendevano il cibo insieme, con letizia, e semplicità di cuore,</verse>
    <verse number="47">lodando Iddio, ed avendo grazia presso tutto il popolo. E il Signore aggiungeva alla chiesa ogni giorno coloro che erano salvati.</verse>
  </chapter>
  <chapter number="3">
    <verse number="1">OR Pietro e Giovanni salivano insieme al tempio, in su l’ora nona, che è l’ora dell’orazione.</verse>
    <verse number="2">E si portava un certo uomo, zoppo dal seno di sua madre, il quale ogni giorno era posto alla porta del tempio detta Bella, per chieder limosina a coloro che entravano nel tempio.</verse>
    <verse number="3">Costui, avendo veduto Pietro e Giovanni, che erano per entrar nel tempio, domandò loro la limosina.</verse>
    <verse number="4">E Pietro, con Giovanni, affissati in lui gli occhi, disse: Riguarda a noi.</verse>
    <verse number="5">Ed egli li riguardava intentamente, aspettando di ricever qualche cosa da loro.</verse>
    <verse number="6">Ma Pietro disse: Io non ho nè argento, nè oro; ma quel ch’io ho io tel dono: nel nome di Gesù Cristo, il Nazareo, levati, e cammina.</verse>
    <verse number="7">E presolo per la man destra, lo levò; ed in quello stante, le sue piante e caviglie si raffermarono.</verse>
    <verse number="8">Ed egli d’un salto si rizzò in piè, e camminava; ed entrò con loro nel tempio, camminando, e saltando, e lodando Iddio.</verse>
    <verse number="9">E tutto il popolo lo vide camminare, e lodare Iddio.</verse>
    <verse number="10">E lo riconoscevano, che egli era quel che sedeva in su la Bella porta del tempio, per chieder limosina; e furono ripieni di sbigottimento, e di stupore, per ciò che gli era avvenuto.</verse>
    <verse number="11">E mentre quello zoppo ch’era stato sanato teneva abbracciato Pietro e Giovanni; tutto il popolo attonito concorse a loro al portico detto di Salomone.</verse>
    <verse number="12">E Pietro, veduto ciò, parlò al popolo, dicendo: Uomini Israeliti, perchè vi maravigliate di questo? ovvero, che fissate in noi gli occhi, come se per la nostra propria virtù, o santità, avessimo fatto che costui cammini?</verse>
    <verse number="13">L’Iddio di Abrahamo, e d’Isacco, e di Giacobbe, l’Iddio dei nostri padri, ha glorificato il suo Figliuol Gesù, il qual voi metteste in man di Pilato, e rinnegaste davanti a lui, benchè egli giudicasse ch’egli dovesse esser liberato.</verse>
    <verse number="14">Ma voi rinnegaste il Santo, e il Giusto, e chiedeste che vi fosse donato un micidiale.</verse>
    <verse number="15">Ed uccideste il Principe della vita, il quale Iddio ha suscitato da’ morti; di che noi siam testimoni.</verse>
    <verse number="16">E per la fede nel nome d’esso, il nome suo ha raffermato costui il qual voi vedete, e conoscete; e la fede ch’è per esso gli ha data questa intiera disposizion di membra, in presenza di tutti voi.</verse>
    <verse number="17">Ma ora, fratelli, io so che lo faceste per ignoranza, come anche i vostri rettori.</verse>
    <verse number="18">Ma Iddio ha adempiute in questa maniera le cose ch’egli avea innanzi annunziate per la bocca di tutti i suoi profeti, cioè: che il suo Cristo sofferirebbe.</verse>
    <verse number="19">Ravvedetevi adunque, e convertitevi; acciocchè i vostri peccati sien cancellati, e tempi di refrigerio vengano dalla presenza del Signore,</verse>
    <verse number="20">ed egli vi mandi Gesù Cristo, che vi è stato destinato;</verse>
    <verse number="21">il qual conviene che il cielo tenga accolto, fino a’ tempi del ristoramento di tutte le cose; de’ quali Iddio ha parlato per la bocca di tutti i suoi santi profeti, fin dal principio del mondo.</verse>
    <verse number="22">Perciocchè Mosè stesso disse a’ padri: Il Signore Iddio vostro vi susciterà un profeta, d’infra i vostri fratelli, come me; ascoltatelo in tutte le cose ch’egli vi dirà.</verse>
    <verse number="23">Ed avverrà che ogni anima, che non avrà ascoltato quel profeta, sarà distrutta d’infra il popolo.</verse>
    <verse number="24">Ed anche tutti i profeti, fin da Samuele, e ne’ tempi seguenti, quanti hanno parlato hanno eziandio annunziati questi giorni.</verse>
    <verse number="25">Voi siete i figliuoli de’ profeti, e del patto che Iddio fece co’ nostri padri, dicendo ad Abrahamo: E nella tua progenie tutte le nazioni della terra saranno benedette.</verse>
    <verse number="26">A voi per i primi, Iddio, dopo aver suscitato Gesù suo Servitore, l’ha mandato per benedirvi, convertendo ciascuno di voi dalle sue malvagità.</verse>
  </chapter>
  <chapter number="4">
    <verse number="1">ORA, mentre essi parlavano al popolo, i sacerdoti, e il capo del tempio, e i Sadducei, sopraggiunsero loro;</verse>
    <verse number="2">essendo molto crucciosi, perchè ammaestravano il popolo, ed annunziavano in Gesù la risurrezione de’ morti.</verse>
    <verse number="3">E misero loro le mani addosso, e li posero in prigione, fino al giorno seguente, perciocchè già era sera.</verse>
    <verse number="4">Or molti di coloro che aveano udita la parola credettero; e il numero degli uomini divenne intorno a cinquemila.</verse>
    <verse number="5">E il dì seguente, i rettori, anziani, e Scribi, si raunarono in Gerusalemme;</verse>
    <verse number="6">insieme con Anna, sommo sacerdote; e Caiafa, e Giovanni, ed Alessandro, e tutti quelli che erano del legnaggio sacerdotale.</verse>
    <verse number="7">E fatti comparir quivi in mezzo Pietro e Giovanni, domandaron loro: Con qual podestà, o in nome di chi avete voi fatto questo?</verse>
    <verse number="8">Allora Pietro, ripieno dello Spirito Santo, disse loro: Rettori del popolo, ed anziani d’Israele;</verse>
    <verse number="9">poichè oggi noi siamo esaminati intorno ad un beneficio fatto ad un uomo infermo, per saper come egli è stato sanato;</verse>
    <verse number="10">sia noto a tutti voi, ed a tutto il popolo d’Israele, che ciò è stato fatto nel nome di Gesù Cristo il Nazareo, che voi avete crocifisso, e il quale Iddio ha suscitato da’ morti; in virtù d’esso comparisce quest’uomo in piena sanità in presenza vostra.</verse>
    <verse number="11">Esso è quella pietra, che è stata da voi edificatori sprezzata, la quale è divenuta il capo del cantone.</verse>
    <verse number="12">E in niun altro è la salute; poichè non vi è alcun altro nome sotto il cielo, che sia dato agli uomini, per lo quale ci convenga esser salvati.</verse>
    <verse number="13">Or essi, veduta la franchezza di Pietro e di Giovanni; ed avendo inteso ch’erano uomini senza lettere, e idioti, si maravigliavano, e riconoscevan bene che erano stati con Gesù.</verse>
    <verse number="14">E veggendo quell’uomo ch’era stato guarito quivi presente con loro, non potevano dir nulla incontro.</verse>
    <verse number="15">Ed avendo lor comandato di uscire dal concistoro, conferivan fra loro, dicendo:</verse>
    <verse number="16">Che faremo a questi uomini? poichè egli è noto a tutti gli abitanti di Gerusalemme che un evidente miracolo è da loro stato fatto; e noi nol possiamo negare.</verse>
    <verse number="17">Ma, acciocchè questo non si spanda maggiormente fra il popolo, divietiam loro con severe minacce, che non parlino più ad alcun uomo in questo nome.</verse>
    <verse number="18">Ed avendoli chiamati, ingiunser loro che del tutto non parlassero, e non insegnassero nel nome di Gesù.</verse>
    <verse number="19">Ma Pietro, e Giovanni, rispondendo, dissero loro: Giudicate voi, s’egli è giusto nel cospetto di Dio, di ubbidire a voi, anzi che a Dio.</verse>
    <verse number="20">Poichè, quant’è a noi, non possiam non parlare le cose che abbiam vedute, ed udite.</verse>
    <verse number="21">Ed essi, minacciatili di nuovo, li lasciarono andare, non trovando nulla da poterli castigare, per cagion del popolo; poichè tutti glorificavano Iddio di ciò ch’era stato fatto.</verse>
    <verse number="22">Perciocchè l’uomo, in cui era stato fatto quel miracolo della guarigione, era d’età di più di quarant’anni.</verse>
    <verse number="23">Or essi, essendo stati rimandati, vennero a’ loro, e rapportaron loro tutte le cose che i principali sacerdoti, e gli anziani avean lor dette.</verse>
    <verse number="24">Ed essi, uditele, alzaron di pari consentimento la voce a Dio, e dissero: Signore, tu sei l’Iddio che hai fatto il cielo, e la terra, e il mare, e tutte le cose che sono in essi;</verse>
    <verse number="25">che hai, per lo Spirito Santo, detto per la bocca di Davide, tuo servitore: Perchè hanno fremuto le genti, ed hanno i popoli divisate cose vane?</verse>
    <verse number="26">I re della terra son compariti, e i principi si son raunati insieme contro al Signore, e contro al suo Cristo.</verse>
    <verse number="27">Poichè veramente, contro al tuo santo Figliuolo, il quale tu hai unto, si sono raunati Erode, e Ponzio Pilato, insiem co’ Gentili, e co’ popoli d’Israele;</verse>
    <verse number="28">per far tutte le cose, che la tua mano, e il tuo consiglio aveano innanzi determinato che fosser fatte.</verse>
    <verse number="29">Or al presente, Signore, riguarda alle lor minacce, e concedi ai tuoi servitori di parlar la tua parola con ogni franchezza;</verse>
    <verse number="30">porgendo la tua mano, acciocchè si faccian guarigioni, e segni, e prodigi, per lo nome del tuo santo Figliuolo Gesù.</verse>
    <verse number="31">E dopo ch’ebbero orato, il luogo ove erano raunati tremò; e furon tutti ripieni dello Spirito Santo, e parlavano la parola di Dio con franchezza.</verse>
    <verse number="32">E LA moltitudine di coloro che aveano creduto avea uno stesso cuore, ed una stessa anima; e niuno diceva alcuna cosa, di ciò ch’egli avea, esser sua; ma tutte le cose erano loro comuni.</verse>
    <verse number="33">E gli apostoli con gran forza rendevan testimonianza della risurrezion del Signor Gesù; e gran grazia era sopra tutti loro.</verse>
    <verse number="34">Poichè non vi era alcun bisognoso fra loro; perciocchè tutti coloro che possedevan poderi, o case, vendendole, portavano il prezzo delle cose vendute,</verse>
    <verse number="35">e lo mettevano a’ piedi degli apostoli; e poi era distribuito a ciascuno, secondo ch’egli avea bisogno.</verse>
    <verse number="36">Or Giuseppe, soprannominato dagli apostoli Barnaba il che, interpretato, vuol dire: Figliuol di consolazione, Levita, Cipriota di nazione,</verse>
    <verse number="37">avendo un campo, lo vendè, e portò i danari, e li pose a’ piedi degli apostoli.</verse>
  </chapter>
  <chapter number="5">
    <verse number="1">Ma un certo uomo, chiamato per nome Anania, con Saffira, sua moglie, vendè una possessione;</verse>
    <verse number="2">e frodò del prezzo, con saputa della sua moglie; e, portatane una parte, la pose a’ piedi degli apostoli.</verse>
    <verse number="3">Ma Pietro disse: Anania, perchè ha Satana riempito il cuor tuo, per mentire allo Spirito Santo, e frodar del prezzo della possessione?</verse>
    <verse number="4">S’ella restava, non restava ella a te? ed essendo venduta, non era ella in tuo potere? perchè ti sei messo in cuore questa cosa? tu non hai mentito agli uomini, ma a Dio.</verse>
    <verse number="5">Ed Anania, udendo queste parole, cadde, e spirò. E gran paura venne a tutti coloro che udirono queste cose.</verse>
    <verse number="6">E i giovani, levatisi, lo tolsero via; e, portatolo fuori, lo seppellirono.</verse>
    <verse number="7">Or avvenne intorno a tre ore appresso, che la moglie d’esso, non sapendo ciò che era avvenuto, entrò.</verse>
    <verse number="8">E Pietro le fece motto, dicendo: Dimmi, avete voi cotanto venduta la possessione? Ed ella rispose: Sì, cotanto.</verse>
    <verse number="9">E Pietro le disse: Perchè vi siete convenuti insieme di tentar lo Spirito del Signore? ecco, i piedi di coloro che hanno seppellito il tuo marito sono all’uscio, ed essi ti porteranno via.</verse>
    <verse number="10">Ed ella in quello stante cadde ai piedi d’esso e spirò. E i giovani, entrati, la trovarono morta; e, portatala via, la seppellirono presso al suo marito.</verse>
    <verse number="11">E gran paura ne venne alla chiesa, e a tutti coloro che udivano queste cose.</verse>
    <verse number="12">E molti segni e prodigi eran fatti fra il popolo per le mani degli apostoli; ed essi tutti di pari consentimento si ritrovavano nel portico di Salomone.</verse>
    <verse number="13">E niuno degli altri ardiva aggiungersi con loro; ma il popolo li magnificava.</verse>
    <verse number="14">E di più in più si aggiungevano persone che credevano al Signore, uomini e donne, in gran numero.</verse>
    <verse number="15">Talchè portavan gl’infermi per le piazze, e li mettevano sopra letti, e letticelli; acciocchè, quando Pietro venisse, l’ombra sua almeno adombrasse alcun di loro.</verse>
    <verse number="16">La moltitudine ancora delle città circonvicine accorreva in Gerusalemme, portando i malati, e coloro ch’erano tormentati dagli spiriti immondi; i quali tutti erano sanati.</verse>
    <verse number="17">OR il sommo sacerdote si levò, insieme con tutti coloro ch’erano con lui, ch’era la setta de’ Sadducei, essendo ripieni d’invidia;</verse>
    <verse number="18">e misero le mani sopra gli apostoli, e li posero nella prigion pubblica.</verse>
    <verse number="19">Ma un angelo del Signore di notte aperse le porte della prigione; e, condottili fuori, disse loro:</verse>
    <verse number="20">Andate, e presentatevi nel tempio, e ragionate al popolo tutte le parole di questa vita.</verse>
    <verse number="21">Ed essi, avendo ciò udito, entrarono in su lo schiarir del dì nel tempio, ed insegnavano. Or il sommo sacerdote, e coloro che erano con lui, vennero e raunarono il concistoro, e tutti gli anziani de’ figliuoli d’Israele, e mandarono nella prigione, per far menar davanti a loro gli apostoli.</verse>
    <verse number="22">Ma i sergenti, giunti alla prigione, non ve li trovarono; laonde ritornarono, e fecero il lor rapporto, dicendo:</verse>
    <verse number="23">Noi abbiam ben trovata la prigione serrata con ogni diligenza, e le guardie in piè avanti le porte; ma, avendole aperte, non vi abbiamo trovato alcuno dentro.</verse>
    <verse number="24">Ora, come il sommo sacerdote, e il capo del tempio, e i principali sacerdoti ebbero udite queste cose, erano in dubbio di loro, che cosa ciò potesse essere.</verse>
    <verse number="25">Ma un certo uomo sopraggiunse, il qual rapportò, e disse loro: Ecco, quegli uomini che voi metteste in prigione, son nel tempio, e stanno quivi, ammaestrando il popolo.</verse>
    <verse number="26">Allora il capo del tempio, co’ sergenti, andò là, e li menò, non però con violenza; perciocchè temevano il popolo, che non fossero lapidati.</verse>
    <verse number="27">E, avendoli menati, li presentarono al concistoro; e il sommo sacerdote li domandò, dicendo:</verse>
    <verse number="28">Non vi abbiam noi del tutto vietato d’insegnare in cotesto nome? e pure ecco, voi avete ripiena Gerusalemme della vostra dottrina, e volete trarci addosso il sangue di cotesto uomo.</verse>
    <verse number="29">Ma Pietro, e gli altri apostoli, rispondendo, dissero: Conviene ubbidire anzi a Dio che agli uomini.</verse>
    <verse number="30">L’Iddio de’ padri nostri ha suscitato Gesù, il qual voi uccideste, avendolo appiccato al legno.</verse>
    <verse number="31">Ma Iddio l’ha esaltato con la sua destra, e l’ha fatto Principe e Salvatore, per dar ravvedimento ad Israele, e remission de’ peccati.</verse>
    <verse number="32">E noi gli siam testimoni di queste cose che diciamo; ed anche lo Spirito Santo, il quale Iddio ha dato a coloro che gli ubbidiscono.</verse>
    <verse number="33">Ma essi, avendo udite queste cose, scoppiavano d’ira, e consultavano d’ucciderli.</verse>
    <verse number="34">Ma un certo Fariseo, chiamato per nome Gamaliele, dottor della legge, onorato presso tutto il popolo, levatosi in piè nel concistoro, comandò che gli apostoli fosser un poco messi fuori.</verse>
    <verse number="35">Poi disse a que’ del concistoro: Uomini Israeliti, prendete guardia intorno a questi uomini, che cosa voi farete.</verse>
    <verse number="36">Perciocchè, avanti questo tempo sorse Teuda, dicendosi esser qualche gran cosa, presso al quale si accolsero intorno a quattrocento uomini; ed egli fu ucciso, e tutti coloro che gli aveano prestata fede furon dissipati, e ridotti a nulla.</verse>
    <verse number="37">Dopo lui sorse Giuda il Galileo, a’ dì della rassegna, il quale sviò dietro a sè molto popolo; ed egli ancora perì, e tutti coloro che gli aveano prestata fede furon dispersi.</verse>
    <verse number="38">Ora dunque, io vi dico, non vi occupate più di questi uomini, e lasciateli; perciocchè, se questo consiglio, o quest’opera è dagli uomini, sarà dissipata;</verse>
    <verse number="39">ma, se pure è da Dio, voi non la potete dissipare; e guardatevi che talora non siate ritrovati combattere eziandio con Dio.</verse>
    <verse number="40">Ed essi gli acconsentirono. E, chiamati gli apostoli, li batterono, ed ingiunsero loro che non parlassero nel nome di Gesù; poi li lasciarono andare.</verse>
    <verse number="41">Ed essi se ne andarono dalla presenza del concistoro, rallegrandosi d’essere stati reputati degni d’esser vituperati per lo nome di Gesù.</verse>
    <verse number="42">Ed ogni giorno, nel tempio, e per le case, non restavano d’insegnare, e d’evangelizzar Gesù Cristo.</verse>
  </chapter>
  <chapter number="6">
    <verse number="1">OR in que’ giorni, moltiplicando i discepoli, avvenne un mormorio de’ Greci contro agli Ebrei, perciocchè le lor vedove erano sprezzate nel ministerio cotidiano.</verse>
    <verse number="2">E i dodici, raunata la moltitudine de’ discepoli, dissero: Egli non è convenevole che noi, lasciata la parola di Dio, ministriamo alle mense.</verse>
    <verse number="3">Perciò, fratelli, avvisate di trovar fra voi sette uomini, de’ quali si abbia buona testimonianza, pieni di Spirito Santo, e di sapienza, i quali noi costituiamo sopra quest’affare.</verse>
    <verse number="4">E quant’è a noi, noi persevereremo nelle orazioni, e nel ministerio della parola.</verse>
    <verse number="5">E questo ragionamento piacque a tutta la moltitudine; ed elessero: Stefano, uomo pieno di fede, e di Spirito Santo, e Filippo, e Procoro, e Nicanor, e Timon, e Parmena, e Nicolao, proselito Antiocheno.</verse>
    <verse number="6">I quali presentarono davanti agli apostoli; ed essi, dopo avere orato, imposero lor le mani.</verse>
    <verse number="7">E la parola di Dio cresceva, e il numero de’ discepoli moltiplicava grandemente in Gerusalemme; gran moltitudine eziandio de’ sacerdoti ubbidiva alla fede.</verse>
    <verse number="8">OR Stefano, pieno di fede, e di potenza, faceva gran prodigi, e segni, fra il popolo.</verse>
    <verse number="9">Ed alcuni di que’ della sinagoga, detta de’ Liberti, e de’ Cirenei, e degli Alessandrini, e di que’ di Cilicia, e d’Asia, si levarono, disputando con Stefano.</verse>
    <verse number="10">E non potevano resistere alla sapienza, ed allo Spirito, per lo quale egli parlava.</verse>
    <verse number="11">Allora suscitarono degli uomini che dicessero: Noi l’abbiamo udito tener ragionamenti di bestemmia, contro a Mosè, e contro a Dio.</verse>
    <verse number="12">E commossero il popolo, e gli anziani, e gli Scribi; e venutigli addosso, lo rapirono, e lo menarono al concistoro.</verse>
    <verse number="13">E presentarono de’ falsi testimoni, che dicevano: Quest’uomo non resta di tener ragionamenti di bestemmia contro a questo santo luogo, e la legge.</verse>
    <verse number="14">Perciocchè noi abbiamo udito ch’egli diceva, che questo Gesù il Nazareo distruggerà questo luogo, e muterà i riti che Mosè ci ha dati.</verse>
    <verse number="15">E tutti coloro che sedevano nel concistoro, avendo affissati in lui gli occhi, videro la sua faccia simile alla faccia di un angelo.</verse>
  </chapter>
  <chapter number="7">
    <verse number="1">E il sommo sacerdote gli disse: Stanno queste cose in questa maniera?</verse>
    <verse number="2">Ed egli disse: Uomini fratelli, e padri, ascoltate: L’Iddio della gloria apparve ad Abrahamo, nostro padre, mentre egli era in Mesopotamia, innanzi che abitasse in Carran;</verse>
    <verse number="3">e gli disse: Esci dal tuo paese, e dal tuo parentado, e vieni in un paese il quale io ti mostrerò.</verse>
    <verse number="4">Allora egli uscì dal paese de’ Caldei, ed abitò in Carran; e di là, dopo che suo padre fu morto, Iddio gli fece mutare stanza, e venire in questo paese, nel quale ora voi abitate.</verse>
    <verse number="5">E non gli diede alcuna eredità in esso, non pure un piè di terra. Or gli avea promesso di darlo in possessione a lui, ed alla sua progenie dopo lui, allora ch’egli non avea ancora alcun figliuolo.</verse>
    <verse number="6">Ma Iddio parlò così, che la sua progenie dimorerebbe come forestiera in paese strano; e che quivi sarebbe tenuta in servitù, e maltrattata quattrocent’anni.</verse>
    <verse number="7">Ma, disse Iddio, io farò giudicio della nazione alla quale avranno servito; e poi appresso usciranno, e mi serviranno in questo luogo.</verse>
    <verse number="8">E gli diede il patto della circoncisione; e così Abrahamo generò Isacco; e lo circoncise nell’ottavo giorno; ed Isacco generò Giacobbe, e Giacobbe i dodici patriarchi.</verse>
    <verse number="9">E i patriarchi, portando invidia a Giuseppe, lo venderono per esser menato in Egitto; e Iddio era con lui.</verse>
    <verse number="10">E lo liberò di tutte le sue afflizioni, e gli diede grazia, e sapienza davanti a Faraone, re di Egitto, il qual lo costituì governatore sopra l’Egitto, e sopra tutta la sua casa.</verse>
    <verse number="11">Or soppravvenne una fame, e gran distretta a tutto il paese d’Egitto, e di Canaan; e i nostri padri non trovavano vittuaglia.</verse>
    <verse number="12">E Giacobbe, avendo udito che in Egitto v’era del grano, vi mandò la prima volta i nostri padri.</verse>
    <verse number="13">E nella seconda, Giuseppe fu riconosciuto da’ suoi fratelli, e il legnaggio di Giuseppe fu fatto manifesto a Faraone.</verse>
    <verse number="14">E Giuseppe mandò a chiamar Giacobbe, suo padre, e tutto il suo parentado, ch’era di settantacinque anime.</verse>
    <verse number="15">E Giacobbe scese in Egitto, e morì egli, e i padri nostri.</verse>
    <verse number="16">E furono trasportati in Sichem, e posti nel sepolcro, il quale Abrahamo avea per prezzo di danari comperato da’ figliuoli d’Emmor, padre di Sichem.</verse>
    <verse number="17">Ora, come si avvicinava il tempo della promessa, la quale Iddio avea giurata ad Abrahamo, il popolo crebbe, e moltiplicò in Egitto.</verse>
    <verse number="18">Finchè sorse un altro re in Egitto, il qual non avea conosciuto Giuseppe.</verse>
    <verse number="19">Costui, procedendo cautamente contro al nostro legnaggio, trattò male i nostri padri, facendo loro esporre i lor piccoli fanciulli, acciocchè non allignassero.</verse>
    <verse number="20">In quel tempo nacque Mosè ed era divinamente bello; e fu nudrito tre mesi in casa di suo padre.</verse>
    <verse number="21">Poi appresso, essendo stato esposto, la figliuola di Faraone lo raccolse, e se l’allevò per figliuolo.</verse>
    <verse number="22">E Mosè fu ammaestrato in tutta la sapienza degli Egizi; ed era potente ne’ suoi detti e fatti.</verse>
    <verse number="23">E, quando egli fu pervenuto all’età di quarant’anni, gli montò nel cuore d’andare a visitare i suoi fratelli, i figliuoli d’Israele.</verse>
    <verse number="24">E, vedutone uno a cui era fatto torto, egli lo soccorse; e fece la vendetta dell’oppressato, uccidendo l’Egizio.</verse>
    <verse number="25">Or egli stimava che i suoi fratelli intendessero che Iddio era per dar loro salute per man sua; ma essi non l’intesero.</verse>
    <verse number="26">E il giorno seguente egli comparve fra loro, mentre contendevano; ed egli li incitò a pace, dicendo: O uomini, voi siete fratelli, perchè fate torto gli uni agli altri?</verse>
    <verse number="27">Ma colui che faceva torto al suo prossimo lo ributtò, dicendo: Chi ti ha costituito principe, e giudice sopra noi?</verse>
    <verse number="28">Vuoi uccidere me, come ieri uccidesti l’Egizio?</verse>
    <verse number="29">E a questa parola Mosè fuggì, e dimorò come forestiere nel paese di Madian, ove generò due figliuoli.</verse>
    <verse number="30">E in capo a quarant’anni, l’angelo del Signore gli apparve nel deserto del monte Sina in una fiamma di fuoco d’un pruno.</verse>
    <verse number="31">E Mosè, avendola veduta, si maravigliò di quella visione; e come egli si accostava per considerar che cosa fosse, la voce del Signore gli fu indirizzata, dicendo:</verse>
    <verse number="32">Io son l’Iddio de’ tuoi padri, l’Iddio d’Abrahamo, e l’Iddio d’Isacco, e l’Iddio di Giacobbe. E Mosè, divenuto tutto tremante, non ardiva por mente che cosa fosse.</verse>
    <verse number="33">E il Signore gli disse: Sciogli il calzamento de’ tuoi piedi, perciocchè il luogo nel qual tu stai è terra santa.</verse>
    <verse number="34">Certo, io ho veduta l’afflizion del mio popolo ch’è in Egitto, ed ho uditi i lor sospiri, e son disceso per liberarli; or dunque, vieni, io ti manderò in Egitto.</verse>
    <verse number="35">Quel Mosè, il quale aveano rinnegato, dicendo: Chi ti ha costituito principe, e giudice? esso mandò loro Iddio per rettore, e liberatore, per la man dell’angelo, che gli era apparito nel pruno.</verse>
    <verse number="36">Esso li condusse fuori, avendo fatti segni, e prodigi nel paese di Egitto, e nel mar Rosso, e nel deserto, lo spazio di quarant’anni.</verse>
    <verse number="37">Quel Mosè, il qual disse a’ figliuoli d’Israele: Il Signore Iddio vostro vi susciterà un Profeta d’infra i vostri fratelli, come me; ascoltatelo;</verse>
    <verse number="38">esso è quel che nella raunanza nel deserto, fu con l’angelo che parlava a lui nel monte Sina, e co’ padri nostri; e ricevette le parole viventi, per darcele.</verse>
    <verse number="39">Al quale i padri nostri non vollero essere ubbidienti; anzi lo ributtarono, e si rivoltarono co’ lor cuori all’Egitto;</verse>
    <verse number="40">dicendo ad Aaronne: Facci degl’iddii, che vadano davanti a noi; perciocchè quant’è a questo Mosè, che ci ha condotti fuor del paese di Egitto, noi non sappiamo quel che gli sia avvenuto.</verse>
    <verse number="41">E in que’ giorni fecero un vitello, ed offersero sacrificio all’idolo, e si rallegrarono nelle opere delle lor mani.</verse>
    <verse number="42">E Iddio si rivoltò indietro, e li diede a servire all’esercito del cielo; come egli è scritto nel libro de’ profeti: Casa d’Israele, mi offeriste voi sacrificii, ed offerte, lo spazio di quarant’anni nel deserto?</verse>
    <verse number="43">Anzi, voi portaste il tabernacolo di Moloc, e la stella del vostro dio Refan; le figure, le quali voi avevate fatte per adorarle; perciò, io vi trasporterò di là da Babilonia.</verse>
    <verse number="44">Il tabernacolo della testimonianza fu appresso i nostri padri nel deserto, come avea comandato colui che avea detto a Mosè, che lo facesse secondo la forma ch’egli avea veduta.</verse>
    <verse number="45">Il quale ancora i padri nostri ricevettero, e lo portarono con Giosuè, nel paese ch’era stato posseduto da’ Gentili, i quali Iddio scacciò d’innanzi a’ padri nostri; e quivi dimorò fino a’ giorni di Davide.</verse>
    <verse number="46">Il qual trovò grazia nel cospetto di Dio, e chiese di trovare una stanza all’Iddio di Giacobbe.</verse>
    <verse number="47">Ma Salomone fu quello che gli edificò una casa.</verse>
    <verse number="48">Ma l’Altissimo non abita in templi fatti per opera di mani; siccome dice il profeta:</verse>
    <verse number="49">Il cielo è il mio trono, e la terra lo scannello de’ miei piedi; qual casa mi edifichereste voi? dice il Signore; o qual sarebbe il luogo del mio riposo?</verse>
    <verse number="50">Non ha la mia mano fatte tutte queste cose?</verse>
    <verse number="51">Uomini di collo duro, ed incirconcisi di cuore e di orecchi, voi contrastate sempre allo Spirito Santo; come fecero i padri vostri, così fate ancora voi.</verse>
    <verse number="52">Qual de’ profeti non perseguitarono i padri vostri? Uccisero eziandio coloro che innanzi annunziavano la venuta del Giusto, del qual voi al presente siete stati traditori, ed ucciditori.</verse>
    <verse number="53">Voi, che avete ricevuta la legge, facendone gli angeli le pubblicazioni, e non l’avete osservata.</verse>
    <verse number="54">Or essi, udendo queste cose, scoppiavano ne’ lor cuori, e digrignavano i denti contro a lui.</verse>
    <verse number="55">Ma egli, essendo pieno dello Spirito Santo, affissati gli occhi al cielo, vide la gloria di Dio, e Gesù che stava alla destra di Dio.</verse>
    <verse number="56">E disse: Ecco, io veggo i cieli aperti, ed il Figliuol dell’uomo che sta alla destra di Dio.</verse>
    <verse number="57">Ma essi, gettando di gran gridi, si turarono gli orecchi, e tutti insieme di pari consentimento si avventarono sopra lui.</verse>
    <verse number="58">E cacciatolo fuor della città, lo lapidavano; ed i testimoni miser giù le lor veste a’ piedi d’un giovane, chiamato Saulo.</verse>
    <verse number="59">E lapidavano Stefano, che invocava Gesù, e diceva: Signore Gesù, ricevi il mio spirito.</verse>
    <verse number="60">Poi, postosi in ginocchioni, gridò ad alta voce: Signore, non imputar loro questo peccato. E detto questo, si addormentò.</verse>
  </chapter>
  <chapter number="8">
    <verse number="1">OR Saulo era consenziente alla morte d’esso. Ed in quel tempo vi fu gran persecuzione contro alla chiesa ch’era in Gerusalemme; e tutti furono dispersi per le contrade della Giudea, e della Samaria, salvo gli apostoli.</verse>
    <verse number="2">Ed alcuni uomini religiosi portarono a seppellire Stefano, e fecero gran cordoglio di lui.</verse>
    <verse number="3">Ma Saulo disertava la chiesa, entrando di casa in casa; e trattine uomini e donne, li metteva in prigione.</verse>
    <verse number="4">Coloro adunque che furono dispersi andavano attorno, evangelizzando la parola.</verse>
    <verse number="5">E Filippo discese nella città di Samaria, e predicò loro Cristo.</verse>
    <verse number="6">E le turbe di pari consentimento attendevano alle cose dette da Filippo, udendo, e veggendo i miracoli ch’egli faceva.</verse>
    <verse number="7">Poichè gli spiriti immondi uscivano di molti che li aveano, gridando con gran voce; molti paralitici ancora, e zoppi, erano sanati.</verse>
    <verse number="8">E vi fu grande allegrezza in quella città.</verse>
    <verse number="9">Or in quella città era prima stato un uomo, chiamato per nome Simone, che esercitava le arti magiche, e seduceva la gente di Samaria, dicendosi esser qualche grand’uomo.</verse>
    <verse number="10">E tutti, dal maggiore al minore, attendevano a lui, dicendo: Costui è la gran potenza di Dio.</verse>
    <verse number="11">Ora attendevano a lui, perciocchè già da lungo tempo li avea dimentati con le sue arti magiche.</verse>
    <verse number="12">Ma, quando ebbero creduto a Filippo, il quale evangelizzava le cose appartenenti al regno di Dio, ed al nome di Gesù Cristo, furono battezzati tutti, uomini e donne.</verse>
    <verse number="13">E Simone credette anch’egli; ed essendo stato battezzato, si riteneva del continuo con Filippo; e, veggendo le potenti operazioni, ed i segni ch’erano fatti, stupiva.</verse>
    <verse number="14">Ora, gli apostoli ch’erano in Gerusalemme, avendo inteso che Samaria avea ricevuta la parola di Dio, mandarono loro Pietro e Giovanni.</verse>
    <verse number="15">I quali, essendo discesi là, orarono per loro, acciocchè ricevessero lo Spirito Santo.</verse>
    <verse number="16">Perciocchè esso non era ancor caduto sopra alcun di loro; ma solamente erano stati battezzati nel nome del Signor Gesù.</verse>
    <verse number="17">Allora imposero loro le mani, ed essi ricevettero lo Spirito Santo.</verse>
    <verse number="18">Or Simone, veggendo che per l’imposizion delle mani degli apostoli, lo Spirito Santo era dato, proferse lor danari, dicendo:</verse>
    <verse number="19">Date ancora a me questa podestà, che colui al quale io imporrò le mani riceva lo Spirito Santo.</verse>
    <verse number="20">Ma Pietro gli disse: Vadano i tuoi danari teco in perdizione, poichè tu hai stimato che il dono di Dio si acquisti con danari.</verse>
    <verse number="21">Tu non hai parte, nè sorte alcuna in questa parola; perciocchè il tuo cuore non è diritto davanti a Dio.</verse>
    <verse number="22">Ravvediti adunque di questa tua malvagità; e prega Iddio, se forse ti sarà rimesso il pensier del tuo cuore.</verse>
    <verse number="23">Perciocchè io ti veggo essere in fiele d’amaritudine, e in legami d’iniquità.</verse>
    <verse number="24">E Simone, rispondendo, disse: Fate voi per me orazione al Signore, che nulla di ciò che avete detto venga sopra me.</verse>
    <verse number="25">Essi adunque, dopo aver testificata, ed annunziata la parola del Signore, se ne ritornarono in Gerusalemme; ed evangelizzarono a molte castella de’ Samaritani.</verse>
    <verse number="26">OR un angelo del Signore parlò a Filippo, dicendo: Levati, e vattene verso il mezzodì, alla via che scende di Gerusalemme in Gaza, la quale è deserta.</verse>
    <verse number="27">Ed egli, levatosi, vi andò; ed ecco un uomo Etiopo, eunuco, barone di Candace, regina degli Etiopi, ch’era soprantendente di tutti i tesori d’essa, il quale era venuto in Gerusalemme per adorare.</verse>
    <verse number="28">Or egli se ne tornava; e, sedendo sopra il suo carro, leggeva il profeta Isaia.</verse>
    <verse number="29">E lo Spirito disse a Filippo: Accostati, e giungi questo carro.</verse>
    <verse number="30">E Filippo accorse, ed udì ch’egli leggeva il profeta Isaia, e gli disse: Intendi tu le cose che tu leggi?</verse>
    <verse number="31">Ed egli disse: E come potrei io intenderle, se non che alcuno mi guidi? E pregò Filippo che montasse, e sedesse con lui.</verse>
    <verse number="32">Or il luogo della scrittura ch’egli leggeva era questo: Egli è stato menato all’uccisione, come una pecora; ed a guisa d’agnello che è mutolo dinanzi a colui che lo tosa, così egli non ha aperta la sua bocca.</verse>
    <verse number="33">Per lo suo abbassamento la sua condannazione è stata tolta; ma chi racconterà la sua età? poichè la sua vita è stata tolta dalla terra.</verse>
    <verse number="34">E l’eunuco fece motto a Filippo, e disse: Di cui, ti prego, dice questo il profeta? lo dice di sè stesso, o pur d’un altro?</verse>
    <verse number="35">E Filippo, avendo aperta la bocca, e cominciando da questa scrittura, gli evangelizzò Gesù.</verse>
    <verse number="36">E, mentre andavano al lor cammino, giunsero ad una cert’acqua. E l’eunuco disse: Ecco dell’acqua, che impedisce che io non sia battezzato?</verse>
    <verse number="37">E Filippo disse: Se tu credi con tutto il cuore, egli è lecito. Ed egli, rispondendo, disse: Io credo che Gesù Cristo è il Figliuol di Dio.</verse>
    <verse number="38">E comandò che il carro si fermasse; ed amendue, Filippo e l’eunuco, disceser nell’acqua; e Filippo lo battezzò.</verse>
    <verse number="39">E quando furono saliti fuori dell’acqua, lo Spirito del Signore rapì Filippo, e l’eunuco nol vide più; perciocchè egli andò a suo cammino tutto allegro.</verse>
    <verse number="40">E Filippo si ritrovò in Azot; e, passando, evangelizzò a tutte le città, finchè venne in Cesarea.</verse>
  </chapter>
  <chapter number="9">
    <verse number="1">OR Saulo, sbuffando ancora minacce ed uccisione contro a’ discepoli del Signore, venne al sommo sacerdote;</verse>
    <verse number="2">e gli chiese lettere alle sinagoghe in Damasco, acciocchè, se pur ne trovava alcuni di questa setta, uomini, o donne, li menasse legati in Gerusalemme.</verse>
    <verse number="3">Ora, mentre era in cammino, avvenne che, avvicinandosi a Damasco, di subito una luce dal cielo gli folgorò d’intorno.</verse>
    <verse number="4">Ed essendo caduto in terra, udì una voce che gli diceva: Saulo, Saulo, perchè mi perseguiti?</verse>
    <verse number="5">Ed egli disse: Chi sei, Signore? E il Signore disse: Io son Gesù, il qual tu perseguiti; egli ti è duro di ricalcitrar contro agli stimoli.</verse>
    <verse number="6">Ed egli, tutto tremante, e spaventato, disse: Signore, che vuoi tu ch’io faccia? E il Signore gli disse: Levati, ed entra nella città, e ti sarà detto ciò che ti convien fare.</verse>
    <verse number="7">Or gli uomini che facevano il viaggio con lui ristettero attoniti, udendo ben la voce, ma non veggendo alcuno.</verse>
    <verse number="8">E Saulo si levò da terra; ed aprendo gli occhi, non vedeva alcuno; e coloro, menandolo per la mano, lo condussero in Damasco.</verse>
    <verse number="9">E fu tre giorni senza vedere, ne’ quali non mangiò, e non bevve.</verse>
    <verse number="10">Or in Damasco v’era un certo discepolo, chiamato per nome Anania, al quale il Signore disse in visione: Anania. Ed egli disse: Eccomi, Signore.</verse>
    <verse number="11">E il Signore gli disse: Levati, e vattene nella strada detta Diritta; e cerca, in casa di Giuda, un uomo chiamato per nome Saulo, da Tarso; perciocchè, ecco, egli fa orazione.</verse>
    <verse number="12">Or egli avea veduto in visione un uomo, chiamato per nome Anania, entrare, ed imporgli la mano, acciocchè ricoverasse la vista.</verse>
    <verse number="13">Ed Anania rispose: Signore, io ho udito da molti di quest’uomo, quanti mali egli ha fatti a’ tuoi santi in Gerusalemme.</verse>
    <verse number="14">E qui eziandio ha podestà da’ principali sacerdoti di far prigioni tutti coloro che invocano il tuo nome.</verse>
    <verse number="15">Ma il Signore gli disse: Va’, perciocchè costui mi è un vaso eletto, da portare il mio nome davanti alle genti, ed ai re, ed a’ figliuoli d’Israele.</verse>
    <verse number="16">Perciocchè io gli mostrerò quante cose gli convien patire per lo mio nome.</verse>
    <verse number="17">Anania adunque se ne andò, ed entrò in quella casa; ed avendogli imposte le mani, disse: Fratello Saulo, il Signore Gesù, che ti è apparito per lo cammino, per lo qual tu venivi, mi ha mandato, acciocchè tu ricoveri la vista, e sii ripieno dello Spirito Santo.</verse>
    <verse number="18">E in quello stante gli cadder dagli occhi come delle scaglie; e subito ricoverò la vista; poi si levò, e fu battezzato.</verse>
    <verse number="19">Ed avendo preso cibo, si riconfortò. E SAULO stette alcuni giorni co’ discepoli ch’erano in Damasco.</verse>
    <verse number="20">E subito si mise a predicar Cristo nelle sinagoghe, insegnando ch’egli è il Figliuol di Dio.</verse>
    <verse number="21">E tutti coloro che l’udivano, stupivano, e dicevano: Non è costui quel che ha distrutti in Gerusalemme quelli che invocano questo nome? e per questo è egli eziandio venuto qua, per menarli prigioni a’ principali sacerdoti.</verse>
    <verse number="22">Ma Saulo vie più si rinforzava, e confondeva i Giudei che abitavano in Damasco, dimostrando che questo Gesù è il Cristo.</verse>
    <verse number="23">Ora, passati molti giorni, i Giudei presero insieme consiglio di ucciderlo.</verse>
    <verse number="24">Ma le loro insidie vennero a notizia a Saulo. Or essi facevan la guardia alle porte, giorno e notte, acciocchè lo potessero uccidere.</verse>
    <verse number="25">Ma i discepoli, presolo di notte, lo calarono a basso per il muro in una sporta.</verse>
    <verse number="26">E Saulo, quando fu giunto in Gerusalemme, tentava d’aggiungersi co’ discepoli; ma tutti lo temevano, non potendo credere ch’egli fosse discepolo.</verse>
    <verse number="27">Ma Barnaba lo prese, e lo menò agli apostoli, e raccontò loro come per cammino egli avea veduto il Signore, e come egli gli avea parlato, e come in Damasco avea francamente parlato nel nome di Gesù.</verse>
    <verse number="28">Ed egli fu con loro in Gerusalemme, andando, e venendo, e parlando francamente nel nome del Signor Gesù.</verse>
    <verse number="29">Egli parlava eziandio, e disputava coi Greci; ed essi cercavano d’ucciderlo.</verse>
    <verse number="30">Ma i fratelli, avendolo saputo, lo condussero in Cesarea, e di là lo mandarono in Tarso.</verse>
    <verse number="31">Così la chiesa, per tutta la Giudea, Galilea, e Samaria, avea pace, essendo edificata; e, camminando nel timor del Signore, e nella consolazion dello Spirito Santo, moltiplicava.</verse>
    <verse number="32">Or avvenne che Pietro, andando attorno da tutti, venne eziandio a’ santi, che abitavano in Lidda.</verse>
    <verse number="33">E quivi trovò un uomo, chiamato per nome Enea, il qual già da otto anni giacea in un letticello, essendo paralitico.</verse>
    <verse number="34">E Pietro gli disse: Enea, Gesù, che è il Cristo, ti sana; levati, e rifatti il letticello. Ed egli in quello stante si levò.</verse>
    <verse number="35">E tutti gli abitanti di Lidda, e di Saron, lo videro, e si convertirono al Signore.</verse>
    <verse number="36">Or in Ioppe v’era una certa discepola, chiamata Tabita; il qual nome, interpretato, vuol dire Cavriuola; costei era piena di buone opere, e di limosine, le quali ella faceva.</verse>
    <verse number="37">Ed in que’ giorni avvenne ch’ella infermò, e morì. E dopo che fu stata lavata, fu posta in una sala.</verse>
    <verse number="38">E, perciocchè Lidda era vicin di Ioppe, i discepoli, udito che Pietro vi era, gli mandarono due uomini, per pregarlo che senza indugio venisse fino a loro.</verse>
    <verse number="39">Pietro adunque si levò, e se ne venne con loro. E, come egli fu giunto, lo menarono nella sala; e tutte le vedove si presentarono a lui, piangendo, e mostrandogli tutte le robe, e le veste, che la Cavriuola faceva, mentre era con loro.</verse>
    <verse number="40">E Pietro, messi tutti fuori, si pose inginocchioni, e fece orazione. Poi, ricoltosi al corpo, disse: Tabita, levati. Ed ella aperse gli occhi; e, veduto Pietro, si levò a sedere.</verse>
    <verse number="41">Ed egli le diè la mano, e la sollevò; e, chiamati i santi e le vedove, la presentò loro in vita.</verse>
    <verse number="42">E ciò fu saputo per tutta Ioppe, e molti credettero nel Signore.</verse>
    <verse number="43">E Pietro dimorò molti giorni in Ioppe, in casa d’un certo Simone coiaio.</verse>
  </chapter>
  <chapter number="10">
    <verse number="1">OR v’era in Cesarea un certo uomo chiamato per nome Cornelio, centurione della schiera detta Italica.</verse>
    <verse number="2">Esso, essendo uomo pio e temente Iddio, con tutta la sua casa, e facendo molte limosine al popolo, e pregando Iddio del continuo,</verse>
    <verse number="3">vide chiaramente in visione, intorno l’ora nona del giorno, un angelo di Dio, che entrò a lui, e gli disse: Cornelio.</verse>
    <verse number="4">Ed egli, riguardatolo fiso, e tutto spaventato, disse: Che v’è, Signore? E l’angelo gli disse: Le tue orazioni, e le tue limosine, son salite davanti a Dio per una ricordanza.</verse>
    <verse number="5">Or dunque, manda uomini in Ioppe, e fa’ chiamare Simone, il quale è soprannominato Pietro.</verse>
    <verse number="6">Egli alberga appo un certo Simone coiaio, che ha la casa presso del mare; esso ti dirà ciò ch’ei ti convien fare.</verse>
    <verse number="7">Ora, come l’angelo che parlava a Cornelio se ne fu partito, egli, chiamati due de’ suoi famigli, ed un soldato di que’ che si ritenevano del continuo appresso di lui, uomo pio,</verse>
    <verse number="8">e raccontata loro ogni cosa, li mandò in Ioppe.</verse>
    <verse number="9">E il giorno seguente, procedendo essi al lor cammino, ed avvicinandosi alla città, Pietro salì in sul tetto della casa, intorno l’ora sesta, per fare orazione.</verse>
    <verse number="10">Or avvenne ch’egli ebbe gran fame, e desiderava prender cibo; e come que’ di casa gliene apparecchiavano, gli venne un ratto di mente.</verse>
    <verse number="11">E vide il cielo aperto, ed una vela simile ad un gran lenzuolo, che scendeva sopra lui, legato per li quattro capi, e calato in terra;</verse>
    <verse number="12">nella quale vi erano degli animali terrestri a quattro piedi, e delle fiere, e de’ rettili, e degli uccelli del cielo d’ogni maniera.</verse>
    <verse number="13">Ed una voce gli fu indirizzata, dicendo: Levati, Pietro, ammazza, e mangia.</verse>
    <verse number="14">Ma Pietro disse: In niun modo, Signore, poichè io non ho giammai mangiato nulla d’immondo, nè di contaminato.</verse>
    <verse number="15">E la voce gli disse la seconda volta: Le cose che Iddio ha purificate, non farle tu immonde.</verse>
    <verse number="16">Or questo avvenne fino a tre volte; e poi la vela fu ritratta in cielo.</verse>
    <verse number="17">E come Pietro era in dubbio in sè stesso che cosa potesse esser quella visione ch’egli avea veduta, ecco, gli uomini mandati da Cornelio, avendo domandato della casa di Simone, furono alla porta.</verse>
    <verse number="18">E chiamato alcuno, domandarono se Simone, soprannominato Pietro, albergava ivi entro.</verse>
    <verse number="19">E come Pietro era pensoso intorno alla visione, lo Spirito gli disse: Ecco, tre uomini ti cercano.</verse>
    <verse number="20">Levati adunque, e scendi, e va’ con loro, senza farne difficoltà, perciocchè io li ho mandati.</verse>
    <verse number="21">E Pietro, sceso agli uomini che gli erano stati mandati da Cornelio, disse loro: Ecco, io son quello che voi cercate; quale è la cagione per la qual siete qui?</verse>
    <verse number="22">Ed essi dissero: Cornelio, centurione, uomo giusto e temente Iddio, e del quale rende buona testimonianza tutta la nazion de’ Giudei, è stato divinamente avvisato da un santo angelo di farti chiamare in casa sua, e d’udir ragionamenti da te.</verse>
    <verse number="23">Pietro adunque, avendoli convitati d’entrare in casa, li albergò; poi, il giorno seguente, andò con loro; ed alcuni de’ fratelli di que’ di Ioppe l’accompagnarono.</verse>
    <verse number="24">E il giorno appresso entrarono in Cesarea. Or Cornelio li aspettava, avendo chiamati i suoi parenti ed i suoi intimi amici.</verse>
    <verse number="25">E come Pietro entrava, Cornelio, fattoglisi incontro, gli si gittò a’ piedi, e l’adorò.</verse>
    <verse number="26">Ma Pietro lo sollevò, dicendo: Levati, io ancora sono uomo.</verse>
    <verse number="27">E ragionando con lui, entrò, e trovò molti, che si erano quivi raunati.</verse>
    <verse number="28">Ed egli disse loro: Voi sapete come non è lecito ad un uomo Giudeo aggiungersi con uno strano, od entrare in casa sua; ma Iddio mi ha mostrato di non chiamare alcun uomo immondo, o contaminato.</verse>
    <verse number="29">Perciò ancora, essendo stato mandato a chiamare, io son venuto senza contradire. Io vi domando adunque: Per qual cagione mi avete mandato a chiamare?</verse>
    <verse number="30">E Cornelio disse: Quattro giorni sono, che io fino a quest’ora era digiuno, ed alle nove ore io faceva orazione in casa mia; ed ecco, un uomo si presentò davanti a me, in vestimento risplendente, e disse:</verse>
    <verse number="31">Cornelio, la tua orazione è stata esaudita, e le tue limosine sono state ricordate nel cospetto di Dio.</verse>
    <verse number="32">Manda adunque in Ioppe, e chiama di là Simone, soprannominato Pietro; egli alberga in casa di Simone coiaio, presso del mare; quando egli sarà venuto, egli ti parlerà.</verse>
    <verse number="33">Perciò, in quello stante io mandai a te, e tu hai fatto bene di venire; ed ora noi siamo tutti qui presenti davanti a Dio, per udir tutte le cose che ti sono da Dio state ordinate.</verse>
    <verse number="34">Allora Pietro, aperta la bocca, disse: In verità io comprendo, che Iddio non ha riguardo alla qualità delle persone;</verse>
    <verse number="35">anzi che in qualunque nazione, chi lo teme, ed opera giustamente, gli è accettevole;</verse>
    <verse number="36">secondo la parola ch’egli ha mandata a’ figliuoli d’Israele, evangelizzando pace per Gesù Cristo, ch’è il Signor di tutti.</verse>
    <verse number="37">Voi sapete ciò che è avvenuto per tutta la Giudea, cominciando dalla Galilea, dopo il battesimo che Giovanni predicò:</verse>
    <verse number="38">come Iddio ha unto di Spirito Santo, e di potenza, Gesù di Nazaret, il quale andò attorno facendo beneficii, e sanando tutti coloro che erano posseduti dal diavolo, perciocchè Iddio era con lui.</verse>
    <verse number="39">E noi siamo testimoni, di tutte le cose ch’egli ha fatte nel paese de’ Giudei, e in Gerusalemme; il quale ancora essi hanno ucciso, appiccandolo al legno.</verse>
    <verse number="40">Esso ha Iddio risuscitato nel terzo giorno, ed ha fatto che egli è stato manifestato.</verse>
    <verse number="41">Non già a tutto il popolo, ma a’ testimoni prima da Dio ordinati, cioè a noi, che abbiamo mangiato e bevuto con lui, dopo ch’egli fu risuscitato da’ morti.</verse>
    <verse number="42">Ed egli ci ha comandato di predicare al popolo, e di testimoniare ch’egli è quello che da Dio è stato costituito Giudice de’ vivi e de’ morti.</verse>
    <verse number="43">A lui rendono testimonianza tutti i profeti: che chiunque crede in lui, riceve remission de’ peccati per lo nome suo.</verse>
    <verse number="44">Mentre Pietro teneva ancora questi ragionamenti, lo Spirito Santo cadde sopra tutti coloro che udivano la parola.</verse>
    <verse number="45">E tutti i fedeli della circoncisione, i quali eran venuti con Pietro, stupirono che il dono dello Spirito Santo fosse stato sparso eziandio sopra i Gentili.</verse>
    <verse number="46">Poichè li udivano parlar diverse lingue, e magnificare Iddio.</verse>
    <verse number="47">Allora Pietro prese a dire: Può alcuno vietar l’acqua, che non sieno battezzati costoro che hanno ricevuto lo Spirito Santo, come ancora noi?</verse>
    <verse number="48">Ed egli comandò che fossero battezzati nel nome del Signore Gesù. Allora essi lo pregarono che dimorasse quivi alquanti giorni.</verse>
  </chapter>
  <chapter number="11">
    <verse number="1">OR gli apostoli, ed i fratelli ch’erano per la Giudea, intesero che i Gentili aveano anch’essi ricevuta la parola di Dio.</verse>
    <verse number="2">E quando Pietro fu salito in Gerusalemme, que’ della circoncisione quistionavano con lui, dicendo:</verse>
    <verse number="3">Tu sei entrato in casa d’uomini incirconcisi, ed hai mangiato con loro.</verse>
    <verse number="4">Ma Pietro, cominciato da capo, dichiarò loro per ordine tutto il fatto, dicendo:</verse>
    <verse number="5">Io era nella città di Ioppe, orando; ed in ratto di mente vidi una visione, cioè una certa vela, simile ad un gran lenzuolo, il quale scendeva, essendo per li quattro capi calato giù dal cielo; ed esso venne fino a me.</verse>
    <verse number="6">Ed io, riguardando fiso in esso, scorsi, e vidi degli animali terrestri a quattro piedi, delle fiere, dei rettili, e degli uccelli del cielo.</verse>
    <verse number="7">E udii una voce che mi diceva: Pietro, levati, ammazza e mangia.</verse>
    <verse number="8">Ma io dissi: Non già, Signore; poichè nulla d’immondo, o di contaminato, mi è giammai entrato in bocca.</verse>
    <verse number="9">E la voce mi rispose la seconda volta dal cielo: Le cose che Iddio ha purificate, tu non farle immonde.</verse>
    <verse number="10">E ciò avvenne per tre volte; poi ogni cosa fu di nuovo ritratta in cielo.</verse>
    <verse number="11">Ed ecco, in quello stante tre uomini furono alla casa ove io era, mandati a me da Cesarea.</verse>
    <verse number="12">E lo Spirito mi disse che io andassi con loro, senza farne alcuna difficoltà. Or vennero ancora meco questi sei fratelli, e noi entrammo nella casa di quell’uomo.</verse>
    <verse number="13">Ed egli ci raccontò come egli avea veduto in casa sua un angelo, che si era presentato a lui, e gli avea detto: Manda uomini in Ioppe, e fa’ chiamare Simone, che è soprannominato Pietro;</verse>
    <verse number="14">il quale ti ragionerà delle cose, per le quali sarai salvato tu, e tutta la casa tua.</verse>
    <verse number="15">Ora, come io avea cominciato a parlare, lo Spirito Santo cadde sopra loro, come era caduto ancora sopra noi dal principio.</verse>
    <verse number="16">Ed io mi ricordai della parola del Signore, come egli diceva: Giovanni ha battezzato con acqua, ma voi sarete battezzati con lo Spirito Santo.</verse>
    <verse number="17">Dunque, poichè Iddio ha loro dato il dono pari come a noi ancora, che abbiam creduto nel Signore Gesù Cristo, chi era io da potere impedire Iddio?</verse>
    <verse number="18">Allora essi, udite queste cose, si acquetarono, e glorificarono Iddio, dicendo: Iddio adunque ha dato il ravvedimento eziandio a’ Gentili, per ottener vita?</verse>
    <verse number="19">OR coloro ch’erano stati dispersi per la tribolazione avvenuta per Stefano, passarono fino in Fenicia, in Cipri, e in Antiochia, non annunziando ad alcuno la parola, se non a’ Giudei soli.</verse>
    <verse number="20">Or di loro ve n’erano alcuni Ciprioti, e Cirenei, i quali, entrati in Antiochia, parlavano a’ Greci, evangelizzando il Signore Gesù.</verse>
    <verse number="21">E la mano del Signore era con loro; e gran numero di gente, avendo creduto, si convertì al Signore.</verse>
    <verse number="22">E la fama di loro venne agli orecchi della chiesa ch’era in Gerusalemme; laonde mandarono Barnaba, acciocchè passasse fino in Antiochia.</verse>
    <verse number="23">Ed esso, essendovi giunto, e veduta la grazia del Signore, si rallegrò; e confortava tutti di attenersi al Signore, con fermo proponimento di cuore.</verse>
    <verse number="24">Perciocchè egli era uomo da bene, e pieno di Spirito Santo, e di fede. E gran moltitudine fu aggiunta al Signore.</verse>
    <verse number="25">Poi Barnaba si partì, per andare in Tarso, a ricercar Saulo; ed avendolo trovato, lo menò in Antiochia.</verse>
    <verse number="26">Ed avvenne che per lo spazio di un anno intiero, essi si raunarono nella chiesa, ed ammaestrarono un gran popolo; e i discepoli primieramente in Antiochia furono nominati Cristiani.</verse>
    <verse number="27">Or in que’ giorni certi profeti scesero di Gerusalemme in Antiochia.</verse>
    <verse number="28">E un di loro, chiamato per nome Agabo, levatosi, significò per lo Spirito che una gran fame sarebbe in tutto il mondo; la quale ancora avvenne sotto Claudio Cesare.</verse>
    <verse number="29">Laonde i discepoli, ciascuno secondo le sue facoltà, determinarono di mandar a fare una sovvenzione a’ fratelli che abitavano nella Giudea;</verse>
    <verse number="30">il che ancora fecero, mandando quella agli anziani per le mani di Barnaba e di Saulo.</verse>
  </chapter>
  <chapter number="12">
    <verse number="1">OR intorno a quel tempo il re Erode mise le mani a straziare alcuni di que’ della chiesa.</verse>
    <verse number="2">E fece morir con la spada Giacomo, fratel di Giovanni.</verse>
    <verse number="3">E veggendo che ciò era grato a’ Giudei, aggiunse di pigliare ancora Pietro or erano i giorni degli azzimi.</verse>
    <verse number="4">E presolo, lo mise in prigione, dandolo a guardare a quattro mute di soldati di quattro l’una; volendone, dopo la Pasqua, dare uno spettacolo al popolo.</verse>
    <verse number="5">Pietro adunque era guardato nella prigione; ma continue orazioni erano fatte della chiesa per lui a Dio.</verse>
    <verse number="6">Or la notte avanti che Erode ne facesse un pubblico spettacolo, Pietro dormiva in mezzo di due soldati, legato di due catene; e le guardie davanti alla porta guardavano la prigione.</verse>
    <verse number="7">Ed ecco, un angelo del Signore sopraggiunse, ed una luce risplendè nella casa; e l’angelo, percosso il fianco a Pietro, lo svegliò, dicendo: Levati prestamente. E le catene gli caddero dalle mani.</verse>
    <verse number="8">E l’angelo gli disse: Cingiti, e legati le scarpe. Ed egli fece così. Poi gli disse: Mettiti la tua veste attorno, e seguitami.</verse>
    <verse number="9">Pietro adunque, essendo uscito, lo seguitava, e non sapeva che fosse vero quel che si faceva dall’angelo; anzi pensava vedere una visione.</verse>
    <verse number="10">Ora, com’ebbero passata la prima e la seconda guardia, vennero alla porta di ferro che conduce alla città, la qual da sè stessa si aperse loro; ed essendo usciti, passarono una strada, e in quello stante l’angelo si dipartì da lui.</verse>
    <verse number="11">E Pietro, ritornato in sè, disse: Ora per certo conosco, che il Signore ha mandato il suo angelo, e mi ha liberato di man d’Erode, e di tutta l’aspettazion del popolo de’ Guidei.</verse>
    <verse number="12">E considerando la cosa, venne in casa di Maria, madre di Giovanni, soprannominato Marco, ove molti fratelli erano raunati, ed oravano.</verse>
    <verse number="13">Ed avendo Pietro picchiato all’uscio dell’antiporto, una fanticella, chiamata per nome Rode, si accostò chetamente per sottascoltare.</verse>
    <verse number="14">E, riconosciuta la voce di Pietro, per l’allegrezza non aperse la porta; anzi, corse dentro, e rapportò che Pietro stava davanti all’antiporto.</verse>
    <verse number="15">Ma essi le dissero: Tu farnetichi. Ed ella pure affermava che così era. Ed essi dicevano: Egli è il suo angelo.</verse>
    <verse number="16">Or Pietro continuava a picchiare. Ed essi, avendogli aperto, lo videro, e sbigottirono.</verse>
    <verse number="17">Ma egli, fatto lor cenno con la mano che tacessero, raccontò loro come il Signore l’avea tratto fuor di prigione. Poi disse: Rapportate queste cose a Giacomo, ed ai fratelli. Ed essendo uscito, andò in un altro luogo.</verse>
    <verse number="18">Ora, fattosi giorno, vi fu non piccol turbamento fra i soldati, che cosa Pietro fosse divenuto.</verse>
    <verse number="19">Ed Erode, ricercatolo, e non avendolo trovato, dopo avere esaminate le guardie, comandò che fosser menate al supplicio. Poi discese di Giudea in Cesarea, e quivi dimorò alcun tempo.</verse>
    <verse number="20">Or Erode era indegnato contro a’ Tirii, e Sidonii, ed avea nell’animo di far lor guerra; ma essi di pari consentimento si presentarono a lui; e, persuaso Blasto, cameriere del re, chiedevano pace; perciocchè il lor paese era nudrito di quel del re.</verse>
    <verse number="21">E in un certo giorno assegnato, Erode, vestito d’una vesta reale, e sedendo sopra il tribunale, arringava loro.</verse>
    <verse number="22">E il popolo gli fece delle acclamazioni, dicendo: Voce di Dio, e non d’uomo.</verse>
    <verse number="23">E in quello stante un angelo del Signore lo percosse, perciocchè non avea data gloria a Dio; e morì, roso da’ vermini.</verse>
    <verse number="24">Ora la parola di Dio cresceva, e moltiplicava.</verse>
    <verse number="25">E Barnaba, e Saulo, compiuto il servigio, ritornarono di Gerusalemme in Antiochia, avendo preso ancora seco Giovanni soprannominato Marco.</verse>
  </chapter>
  <chapter number="13">
    <verse number="1">OR in Antiochia, nella chiesa che vi era, v’eran certi profeti, e dottori, cioè: Barnaba, e Simeone, chiamato Niger, e Lucio Cireneo, e Manaen, figliuol della nutrice di Erode il tetrarca, e Saulo.</verse>
    <verse number="2">E mentre facevano il pubblico servigio del Signore, e digiunavano, lo Spirito Santo disse: Appartatemi Barnaba e Saulo, per l’opera, alla quale io li ho chiamati.</verse>
    <verse number="3">Allora, dopo aver digiunato, e fatte orazioni, imposer loro le mani, e li accommiatarono.</verse>
    <verse number="4">Essi adunque, mandati dallo Spirito Santo, scesero in Seleucia, e di là navigarono in Cipri.</verse>
    <verse number="5">E giunti in Salamina, annunziarono la parola di Dio nelle sinagoghe de’ Giudei; or aveano ancora Giovanni per ministro.</verse>
    <verse number="6">Poi, traversata l’isola fino in Pafo, trovarono quivi un certo mago, falso profeta Giudeo, che avea nome Bar-Gesù.</verse>
    <verse number="7">Il quale era col proconsolo Sergio Paolo, uomo prudente. Costui, chiamati a sè Barnaba e Saulo, richiese d’udir la parola di Dio.</verse>
    <verse number="8">Ma Elima, il mago perciocchè così s’interpreta il suo nome, resisteva loro, cercando di stornare il proconsolo dalla fede.</verse>
    <verse number="9">E Saulo, il quale ancora fu nominato Paolo, essendo ripieno dello Spirito Santo, ed avendo affissati in lui gli occhi, disse:</verse>
    <verse number="10">O pieno d’ogni frode, e d’ogni malizia, figliuol del diavolo, nemico di ogni giustizia! non resterai tu mai di pervertir le diritte vie del Signore?</verse>
    <verse number="11">Ora dunque, ecco, la mano del Signore sarà sopra te, e sarai cieco, senza vedere il sole, fino ad un certo tempo. E in quello stante caligine e tenebre caddero sopra lui; e andando attorno, cercava chi lo menasse per la mano.</verse>
    <verse number="12">Allora il proconsolo, veduto ciò ch’era stato fatto, credette, essendo sbigottito della dottrina del Signore.</verse>
    <verse number="13">OR Paolo, e i suoi compagni si partiron di Pafo, ed arrivaron per mare in Perga di Panfilia; e Giovanni, dipartitosi da loro, ritornò in Gerusalemme.</verse>
    <verse number="14">Ed essi, partitisi da Perga, giunsero in Antiochia di Pisidia; ed entrati nella sinagoga nel giorno del sabato, si posero a sedere.</verse>
    <verse number="15">E dopo la lettura della legge e de’ profeti, i capi della sinagoga mandarono loro a dire: Fratelli, se voi avete alcun ragionamento d’esortazione a fare al popolo, ditelo.</verse>
    <verse number="16">Allora Paolo, rizzatosi, e fatto cenno con la mano, disse: Uomini Israeliti, e voi che temete Iddio, ascoltate.</verse>
    <verse number="17">L’Iddio di questo popolo Israele elesse i nostri padri, ed innalzò il popolo nella sua dimora nel paese di Egitto; e poi con braccio elevato lo trasse fuor di quello.</verse>
    <verse number="18">E per lo spazio d’intorno a quarant’anni, comportò i modi loro nel deserto.</verse>
    <verse number="19">Poi, avendo distrutte sette nazioni nel paese di Canaan, distribuì loro a sorte il paese di quelle.</verse>
    <verse number="20">E poi appresso, per lo spazio d’intorno a quattrocencinquant’anni, diede loro de’ Giudici, fino al profeta Samuele.</verse>
    <verse number="21">E da quell’ora domandarono un re; e Iddio diede loro Saulle, figliuol di Chis, uomo della tribù di Beniamino; e così passarono quarant’anni.</verse>
    <verse number="22">Poi Iddio, rimossolo, suscitò loro Davide per re; al quale eziandio egli rendette testimonianza, e disse: Io ho trovato Davide, il figliuolo di Iesse, uomo secondo il mio cuore, il qual farà tutte le mie volontà.</verse>
    <verse number="23">Della progenie di esso ha Iddio, secondo la sua promessa, suscitato ad Israele il Salvatore Gesù;</verse>
    <verse number="24">avendo Giovanni, avanti la venuta di lui, predicato il battesimo del ravvedimento a tutto il popolo d’Israele.</verse>
    <verse number="25">E come Giovanni compieva il suo corso disse: Chi pensate voi che io sia? io non son desso; ma ecco, dietro a me viene uno, di cui io non son degno di sciogliere i calzari de’ piedi.</verse>
    <verse number="26">Uomini fratelli, figliuoli della progenie d’Abrahamo, e que’ d’infra voi che temete Iddio, a voi è stata mandata la parola di questa salute.</verse>
    <verse number="27">Perciocchè gli abitanti di Gerusalemme, e i lor rettori, non avendo riconosciuto questo Gesù, condannandolo, hanno adempiuti i detti de’ profeti, che si leggono ogni sabato.</verse>
    <verse number="28">E benchè non trovassero in lui alcuna cagion di morte, richiesero Pilato che fosse fatto morire.</verse>
    <verse number="29">E, dopo ch’ebbero compiute tutte le cose che sono scritte di lui, egli fu tratto giù dal legno, e fu posto in un sepolcro.</verse>
    <verse number="30">Ma Iddio lo suscitò da’ morti.</verse>
    <verse number="31">Ed egli fu veduto per molti giorni da coloro ch’erano con lui saliti di Galilea in Gerusalemme, i quali sono i suoi testimoni presso il popolo.</verse>
    <verse number="32">E noi ancora vi evangelizziamo la promessa fatta a’ padri;</verse>
    <verse number="33">dicendovi, che Iddio l’ha adempiuta inverso noi, lor figliuoli, avendo risuscitato Gesù, siccome ancora è scritto nel salmo secondo: Tu sei il mio Figliuolo, oggi ti ho generato.</verse>
    <verse number="34">E perciocchè egli l’ha suscitato da’ morti, per non tornar più nella corruzione, egli ha detto così: Io vi darò le fedeli benignità promesse a Davide.</verse>
    <verse number="35">Perciò ancora egli dice in un altro luogo: Tu non permetterai che il tuo Santo vegga corruzione.</verse>
    <verse number="36">Poichè veramente Davide, avendo servito al consiglio di Dio nella sua età, si è addormentato, ed è stato aggiunto a’ suoi padri, ed ha veduta corruzione.</verse>
    <verse number="37">Ma colui che Iddio ha risuscitato non ha veduta corruzione.</verse>
    <verse number="38">Siavi adunque noto, fratelli, che per costui vi è annunziata remission de’ peccati.</verse>
    <verse number="39">E che di tutte le cose, onde per la legge di Mosè non siete potuti esser giustificati, chiunque crede è giustificato per mezzo di lui.</verse>
    <verse number="40">Guardatevi adunque, che non venga sopra voi ciò che è detto ne’ profeti:</verse>
    <verse number="41">Vedete, o sprezzatori, e maravigliatevi; e riguardate, e siate smarriti; perciocchè io fo un’opera a’ dì vostri, la quale voi non crederete, quando alcuno ve la racconterà.</verse>
    <verse number="42">Ora, quando furono usciti dalla sinagoga de’ Giudei, i Gentili li pregarono che infra la settimana le medesime cose fosser loro proposte.</verse>
    <verse number="43">E dopo che la raunanza si fu dipartita, molti d’infra i Giudei, e i proseliti religiosi, seguitarono Paolo e Barnaba; i quali, ragionando loro, persuasero loro di perseverar nella grazia di Dio.</verse>
    <verse number="44">E il sabato seguente, quasi tutta la città si raunò per udir la parola di Dio.</verse>
    <verse number="45">Ma i Giudei, veggendo la moltitudine, furono ripieni d’invidia, e contradicevano alle cose dette da Paolo, contradicendo e bestemmiando.</verse>
    <verse number="46">E Paolo, e Barnaba, usando franchezza nel lor parlare, dissero: Egli era necessario che a voi prima si annunziasse, la parola di Dio; ma, poichè la ributtate, e non vi giudicate degni della vita eterna, ecco, noi ci volgiamo a’ Gentili.</verse>
    <verse number="47">Perciocchè così ci ha il Signore ingiunto, dicendo: Io ti ho posto per esser luce delle Genti, acciocchè tu sii in salute fino all’estremità della terra.</verse>
    <verse number="48">E i Gentili, udendo queste cose, si rallegrarono, e glorificavano la parola di Dio; e tutti coloro ch’erano ordinati a vita eterna credettero.</verse>
    <verse number="49">E la parola del Signore si spandeva per tutto il paese.</verse>
    <verse number="50">Ma i Giudei instigarono le donne religiose ed onorate, e i principali della città, e commossero persecuzione contro a Paolo, e contro a Barnaba, e li scacciarono da’ lor confini.</verse>
    <verse number="51">Ed essi, scossa la polvere de’ lor piedi contro a loro, se ne vennero in Iconio.</verse>
    <verse number="52">E i discepoli eran ripieni di allegrezza, e di Spirito Santo.</verse>
  </chapter>
  <chapter number="14">
    <verse number="1">Or avvenne che in Iconio pure Paolo e Barnaba entrarono nella sinagoga dei Giudei e parlarono in maniera che una gran moltitudine di Giudei e di Greci credette.</verse>
    <verse number="2">Ma i Giudei, rimasti disubbidienti, misero su e inasprirono gli animi dei Gentili contro i fratelli.</verse>
    <verse number="3">Essi dunque dimoraron quivi molto tempo, predicando con franchezza, fidenti nel Signore, il quale rendeva testimonianza alla parola della sua grazia, concedendo che per le lor mani si facessero segni e prodigi.</verse>
    <verse number="4">Ma la popolazione della città era divisa; gli uni tenevano per i Giudei, e gli altri per gli apostoli.</verse>
    <verse number="5">Ma essendo scoppiato un moto dei Gentili e dei Giudei coi loro capi, per recare ingiuria agli apostoli e lapidarli,</verse>
    <verse number="6">questi, conosciuta la cosa, se ne fuggirono nelle città di Licaonia, Listra e Derba e nel paese d’intorno;</verse>
    <verse number="7">e quivi si misero ad evangelizzare.</verse>
    <verse number="8">Or in Listra c’era un certo uomo, impotente nei piedi, che stava sempre a sedere, essendo zoppo dalla nascita, e non aveva mai camminato.</verse>
    <verse number="9">Egli udì parlare Paolo, il quale, fissati in lui gli occhi, e vedendo che avea fede da esser sanato,</verse>
    <verse number="10">disse ad alta voce: Lèvati ritto in piè. Ed egli saltò su, e si mise a camminare.</verse>
    <verse number="11">E le turbe, avendo veduto ciò che Paolo avea fatto, alzarono la voce, dicendo in lingua licaonica: Gli dèi hanno preso forma umana, e sono discesi fino a noi.</verse>
    <verse number="12">E chiamavano Barnaba, Giove, e Paolo, Mercurio, perché era il primo a parlare.</verse>
    <verse number="13">E il sacerdote di Giove, il cui tempio era all’entrata della città, menò dinanzi alle porte tori e ghirlande, e volea sacrificare con le turbe.</verse>
    <verse number="14">Ma gli apostoli Barnaba e Paolo, udito ciò, si stracciarono i vestimenti, e saltarono in mezzo alla moltitudine, esclamando:</verse>
    <verse number="15">Uomini, perché fate queste cose? Anche noi siamo uomini della stessa natura che voi; e vi predichiamo che da queste cose vane vi convertiate all’Iddio vivente, che ha fatto il cielo, la terra, il mare e tutte le cose che sono in essi;</verse>
    <verse number="16">che nelle età passate ha lasciato camminare nelle loro vie tutte le nazioni,</verse>
    <verse number="17">benché non si sia lasciato senza testimonianza, facendo del bene, mandandovi dal cielo piogge e stagioni fruttifere, dandovi cibo in abbondanza, e letizia ne’ vostri cuori.</verse>
    <verse number="18">E dicendo queste cose, a mala pena trattennero le turbe dal sacrificar loro.</verse>
    <verse number="19">Or sopraggiunsero quivi de’ Giudei da Antiochia e da Iconio; i quali, avendo persuaso le turbe, lapidarono Paolo e lo trascinaron fuori della città, credendolo morto.</verse>
    <verse number="20">Ma essendosi i discepoli raunati intorno a lui, egli si rialzò, ed entrò nella città; e il giorno seguente, partì con Barnaba per Derba.</verse>
    <verse number="21">E avendo evangelizzata quella città e fatti molti discepoli se ne tornarono a Listra, a Iconio ed Antiochia,</verse>
    <verse number="22">confermando gli animi dei discepoli, esortandoli a perseverare nella fede, dicendo loro che dobbiamo entrare nel regno di Dio attraverso molte tribolazioni.</verse>
    <verse number="23">E fatti eleggere per ciascuna chiesa degli anziani, dopo aver pregato e digiunato, raccomandarono i fratelli al Signore, nel quale aveano creduto.</verse>
    <verse number="24">E traversata la Pisidia, vennero in Panfilia.</verse>
    <verse number="25">E dopo aver annunziata la Parola in Perga, discesero ad Attalia;</verse>
    <verse number="26">e di là navigarono verso Antiochia, di dove erano stati raccomandati alla grazia di Dio, per l’opera che aveano compiuta.</verse>
    <verse number="27">Giunti colà e raunata la chiesa, riferirono tutte le cose che Dio avea fatte per mezzo di loro, e come avea aperta la porta della fede ai Gentili.</verse>
    <verse number="28">E stettero non poco tempo coi discepoli.</verse>
  </chapter>
  <chapter number="15">
    <verse number="1">OR alcuni, discesi di Giudea, insegnavano i fratelli: Se voi non siete circoncisi, secondo il rito di Mosè, voi non potete esser salvati.</verse>
    <verse number="2">Onde essendo nato turbamento e quistione non piccola di Paolo e di Barnaba contro a loro, fu ordinato che Paolo, e Barnaba, ed alcuni altri di loro, salissero in Gerusalemme agli apostoli, ed anziani, per questa quistione.</verse>
    <verse number="3">Essi adunque, accompagnati dalla chiesa fuor della città, traversarono la Fenicia, e la Samaria, raccontando la conversion dei Gentili; e portarono grande allegrezza a tutti i fratelli.</verse>
    <verse number="4">Ed essendo giunti in Gerusalemme, furono accolti dalla chiesa, e dagli apostoli, e dagli anziani; e rapportarono quanto gran cose Iddio avea fatte con loro.</verse>
    <verse number="5">Ma, dicevano, alcuni della setta de’ Farisei, i quali hanno creduto, si son levati, dicendo che convien circoncidere i Gentili, e comandar loro d’osservar la legge di Mosè.</verse>
    <verse number="6">Allora gli apostoli e gli anziani si raunarono, per provvedere a questo fatto.</verse>
    <verse number="7">Ed essendosi mossa una gran disputazione, Pietro si levò in piè, e disse loro: Fratelli, voi sapete che già da’ primi tempi Iddio elesse fra noi me, acciocchè per la mia bocca i Gentili udissero la parola dell’evangelo, e credessero.</verse>
    <verse number="8">E Iddio, che conosce i cuori, ha reso loro testimonianza, dando loro lo Spirito Santo, come ancora a noi.</verse>
    <verse number="9">E non ha fatta alcuna differenza tra noi e loro; avendo purificati i cuori loro per la fede.</verse>
    <verse number="10">Ora dunque, perchè tentate Iddio, mettendo un giogo sopra il collo de’ discepoli, il qual nè i padri nostri, nè noi, non abbiam potuto portare?</verse>
    <verse number="11">Ma crediamo di esser salvati per la grazia del Signor Gesù Cristo, come essi ancora.</verse>
    <verse number="12">E tutta la moltitudine si tacque, e stavano ad ascoltar Barnaba, e Paolo, che narravano quanti segni e prodigi Iddio avea fatti per loro fra i Gentili.</verse>
    <verse number="13">E dopo ch’essi si furon taciuti, Giacomo prese a dire:</verse>
    <verse number="14">Fratelli, ascoltatemi. Simeone ha narrato come Iddio ha primieramente visitati i Gentili, per di quelli prendere un popolo nel suo nome.</verse>
    <verse number="15">Ed a questo si accordano le parole de’ profeti, siccome egli è scritto:</verse>
    <verse number="16">Dopo queste cose, io edificherò di nuovo il tabernacolo di Davide, che è caduto; e ristorerò le sue ruine, e lo ridirizzerò.</verse>
    <verse number="17">Acciocchè il rimanente degli uomini, e tutte le genti che si chiamano del mio nome, ricerchino il Signore, dice il Signore, che fa tutte queste cose.</verse>
    <verse number="18">A Dio son note ab eterno tutte le opere sue.</verse>
    <verse number="19">Per la qual cosa io giudico che non si dia molestia a coloro che d’infra i Gentili si convertono a Dio.</verse>
    <verse number="20">Ma, che si mandi loro che si astengano dalle cose contaminate per gl’idoli, dalla fornicazione, dalle cose soffogate, e dal sangue.</verse>
    <verse number="21">Perciocchè, quant’è a Mosè, già dalle età antiche egli ha persone che lo predicano per ogni città, essendo ogni sabato letto nelle sinagoghe.</verse>
    <verse number="22">Allora parve bene agli apostoli, ed agli anziani, con tutta la chiesa, di mandare in Antiochia, con Paolo e Barnaba, certi uomini eletti d’infra loro, cioè: Giuda, soprannominato Barsaba, e Sila, uomini principali tra i fratelli;</verse>
    <verse number="23">scrivendo per lor mani queste cose: Gli apostoli, e gli anziani, e i fratelli, a’ fratelli d’infra i Gentili, che sono in Antiochia, in Siria, ed in Cilicia, salute.</verse>
    <verse number="24">Perciocchè abbiamo inteso che alcuni, partiti d’infra noi, vi hanno turbati con parole, sovvertendo le anime vostre, dicendo che conviene che siate circoncisi, ed osserviate la legge; a’ quali però non ne avevamo data alcuna commissione;</verse>
    <verse number="25">essendoci raunati, siamo di pari consentimento convenuti in questo parere, di mandarvi certi uomini eletti, insieme co’ cari nostri Barnaba, e Paolo;</verse>
    <verse number="26">uomini, che hanno esposte le vite loro per lo nome del Signor nostro Gesù Cristo.</verse>
    <verse number="27">Abbiamo adunque mandati Giuda, e Sila, i quali ancora a bocca vi faranno intendere le medesime cose.</verse>
    <verse number="28">Perciocchè è parso allo Spirito Santo, ed a noi, di non imporvi alcuno altro peso, se non quel ch’è necessario; che è di queste cose:</verse>
    <verse number="29">Che vi asteniate dalle cose sacrificate agl’idoli, dal sangue, dalle cose soffogate, e dalla fornicazione; dalle quali cose farete ben di guardarvi. State sani.</verse>
    <verse number="30">Essi adunque, essendo stati accommiatati, vennero in Antiochia; e, raunata la moltitudine, renderono la lettera.</verse>
    <verse number="31">E quando que’ di Antiochia l’ebber letta, si rallegrarono della consolazione.</verse>
    <verse number="32">E Giuda, e Sila, essendo anch’essi profeti, con molte parole confortarono i fratelli, e li confermarono.</verse>
    <verse number="33">E dopo che furono dimorati quivi alquanto tempo, furono da’ fratelli rimandati in pace agli apostoli.</verse>
    <verse number="34">Ma parve bene a Sila di dimorar quivi.</verse>
    <verse number="35">OR Paolo e Barnaba rimasero qualche tempo in Antiochia, insegnando, ed evangelizzando, con molti altri, la parola del Signore.</verse>
    <verse number="36">Ed alcuni giorni appresso, Paolo disse a Barnaba: Torniamo ora, e visitiamo i nostri fratelli in ogni città, dove abbiamo annunziata la parola del Signore, per veder come stanno.</verse>
    <verse number="37">Or Barnaba consigliava di prender con loro Giovanni detto Marco.</verse>
    <verse number="38">Ma Paolo giudicava che non dovessero prender con loro colui che si era dipartito da loro da Panfilia e non era andato con loro all’opera.</verse>
    <verse number="39">Laonde vi fu dell’acerbità, talchè si dipartirono l’un dall’altro; e Barnaba, preso Marco, navigò in Cipri.</verse>
    <verse number="40">MA Paolo, eletto per suo compagno Sila, se ne andò, raccomandato da’ fratelli alla grazia di Dio.</verse>
    <verse number="41">E andava attorno per la Siria, e Cilicia, confermando le chiese.</verse>
  </chapter>
  <chapter number="16">
    <verse number="1">Or egli giunse in Derba, ed in Listra; ed ecco, quivi era un certo discepolo, chiamato per nome Timoteo, figliuol d’una donna Giudea fedele, ma di padre Greco;</verse>
    <verse number="2">del quale i fratelli, ch’erano in Listra, ed in Iconio, rendevan buona testimonianza.</verse>
    <verse number="3">Costui volle Paolo che andasse seco; e presolo, lo circoncise, per cagion de’ Giudei ch’erano in quei luoghi; perciocchè tutti sapevano che il padre d’esso era Greco.</verse>
    <verse number="4">E passando essi per le città, ordinavano loro d’osservar gli statuti determinati dagli apostoli, e dagli anziani, ch’erano in Gerusalemme.</verse>
    <verse number="5">Le chiese adunque erano confermate nella fede, e di giorno in giorno crescevano in numero.</verse>
    <verse number="6">Poi, avendo traversata la Frigia, e il paese della Galazia, essendo divietati dallo Spirito Santo d’annunziar la parola in Asia,</verse>
    <verse number="7">vennero in Misia, e tentavano d’andare in Bitinia; ma lo Spirito di Gesù nol permise loro.</verse>
    <verse number="8">E passata la Misia, discesero in Troas.</verse>
    <verse number="9">ED una visione apparve di notte a Paolo. Un uomo Macedone gli si presentò, pregandolo, e dicendo: Passa in Macedonia, e soccorrici.</verse>
    <verse number="10">E quando egli ebbe veduta quella visione, presto noi procacciammo di passare in Macedonia, tenendo per certo che il Signore ci avea chiamati là, per evangelizzare a que’ popoli.</verse>
    <verse number="11">E perciò, partendo di Troas, arrivammo per diritto corso in Samotracia, e il giorno seguente a Napoli;</verse>
    <verse number="12">e di là a Filippi, ch’è la prima città di quella parte di Macedonia, ed è colonia; e dimorammo in quella città alquanti giorni.</verse>
    <verse number="13">E nel giorno del sabato andammo fuor della città, presso del fiume, dove era il luogo ordinario dell’orazione; e postici a sedere, parlavamo alle donne ch’erano quivi raunate.</verse>
    <verse number="14">Ed una certa donna, chiamata per nome Lidia, mercatante di porpora, della città di Tiatiri, la qual serviva a Dio, stava ad ascoltare. E il Signore aperse il suo cuore, per attendere alle cose dette da Paolo.</verse>
    <verse number="15">E, dopo che fu battezzata ella e la sua famiglia, ci pregò dicendo: Se voi mi avete giudicata esser fedele al Signore, entrate in casa mia, e dimoratevi. E ci fece forza.</verse>
    <verse number="16">Or avvenne, come noi andavamo all’orazione, che noi incontrammo una fanticella, che avea uno spirito di Pitone, la quale con indovinare facea gran profitto a’ suoi padroni.</verse>
    <verse number="17">Costei, messasi a seguitar Paolo e noi, gridava, dicendo: Questi uomini son servitori dell’Iddio altissimo, e vi annunziano la via della salute.</verse>
    <verse number="18">E fece questo per molti giorni; ma, essendone Paolo annoiato, si rivoltò, e disse allo spirito: Io ti comando, nel nome di Gesù Cristo, che tu esca fuor di lei. Ed egli uscì in quello stante.</verse>
    <verse number="19">Or i padroni d’essa, veggendo che la speranza del lor guadagno era svanita, presero Paolo, e Sila, e li trassero alla corte a’ rettori.</verse>
    <verse number="20">E presentatili a’ pretori, dissero: Questi uomini turbano la nostra città; perciocchè son Giudei;</verse>
    <verse number="21">ed annunziano dei riti, i quali non è lecito a noi, che siam Romani, di ricevere, nè di osservare.</verse>
    <verse number="22">La moltitudine ancora si levò tutta insieme contro a loro; e i pretori, stracciate loro le vesti, comandarono che fosser frustati.</verse>
    <verse number="23">E dopo aver loro data una gran battitura, li misero in prigione, comandando al carceriere di guardarli sicuramente.</verse>
    <verse number="24">Il quale, ricevuto un tal comandamento, li mise nella prigione più addentro, e serrò loro i piedi ne’ ceppi.</verse>
    <verse number="25">Or in su la mezzanotte, Paolo e Sila, facendo orazione, cantavono inni a Dio; e i prigioni li udivano.</verse>
    <verse number="26">E di subito si fece un gran tremoto, talchè i fondamenti della prigione furono scrollati; e in quello stante tutte le porte si apersero, e i legami di tutti si sciolsero.</verse>
    <verse number="27">E il carceriere, destatosi, e vedute le porte della prigione aperte, trasse fuori la spada, ed era per uccidersi, pensando che i prigioni se ne fosser fuggiti.</verse>
    <verse number="28">Ma Paolo gridò ad alta voce, dicendo: Non farti male alcuno; perciocchè noi siam tutti qui.</verse>
    <verse number="29">Ed egli, chiesto un lume, saltò dentro; e tutto tremante, si gettò a’ piedi di Paolo e di Sila.</verse>
    <verse number="30">E menatili fuori, disse: Signori, che mi conviene egli fare per esser salvato?</verse>
    <verse number="31">Ed essi dissero: Credi nel Signor Gesù Cristo, e sarai salvato tu, e la casa tua.</verse>
    <verse number="32">Ed essi annunziarono la parola del Signore a lui, ed a tutti coloro ch’erano in casa sua.</verse>
    <verse number="33">Ed egli, presili in quell’istessa ora della notte, lavò loro le piaghe. Poi in quell’istante fu battezzato egli, e tutti i suoi.</verse>
    <verse number="34">Poi, menatili in casa sua, mise loro la tavola; e giubilava d’avere, con tutta la sua casa, creduto a Dio.</verse>
    <verse number="35">Ora, come fu giorno, i pretori mandarono i sergenti a dire al carceriere: Lascia andar quegli uomini.</verse>
    <verse number="36">E il carceriere rapportò a Paolo queste parole, dicendo: I pretori hanno mandato a dire che siate liberati; ora dunque uscite, e andatevene in pace.</verse>
    <verse number="37">Ma Paolo disse loro: Dopo averci pubblicamente battuti, senza essere stati condannati in giudicio, noi che siam Romani, ci hanno messi in prigione; ed ora celatamente ci mandano fuori! La cosa non andrà così; anzi, vengano eglino stessi, e ci menino fuori.</verse>
    <verse number="38">E i sergenti rapportarono queste parole a’ pretori; ed essi temettero, avendo inteso ch’erano Romani.</verse>
    <verse number="39">E vennero, e li pregarono di perdonar loro; e menatili fuori, li richiesero d’uscir della città.</verse>
    <verse number="40">Ed essi, usciti di prigione, entrarono in casa di Lidia; e, veduti i fratelli, li consolarono, e poi si dipartirono.</verse>
  </chapter>
  <chapter number="17">
    <verse number="1">ED essendo passati per Anfipoli, e per Apollonia, vennero in Tessalonica, dove era la sinagoga de’ Giudei;</verse>
    <verse number="2">e Paolo, secondo la sua usanza, entrò da loro; e per tre sabati tenne loro ragionamenti tratti dalle scritture,</verse>
    <verse number="3">dichiarando, e proponendo loro, ch’era convenuto che il Cristo sofferisse, e risuscitasse da’ morti; e ch’esso il quale, disse egli, io vi annunzio era Gesù il Cristo.</verse>
    <verse number="4">Ed alcuni di loro credettero, e si aggiunsero con Paolo e Sila; come anche gran numero di Greci religiosi, e delle donne principali non poche.</verse>
    <verse number="5">Ma i Giudei, ch’erano increduli, mossi d’invidia, preser con loro certi uomini malvagi della gente di piazza; e, raccolta una turba, commossero a tumulto la città; ed avendo assalita la casa di Giasone, cercavano di trarli fuori al popolo.</verse>
    <verse number="6">Ma, non avendoli trovati, trassero Giasone, ed alcuni de’ fratelli, a’ rettori della città, gridando: Costoro che hanno messo sottosopra il mondo sono eziandio venuti qua.</verse>
    <verse number="7">E Giasone li ha raccolti; ed essi tutti fanno contro agli statuti di Cesare, dicendo esservi un altro re, cioè Gesù.</verse>
    <verse number="8">E commossero il popolo, e i rettori della città, che udivano queste cose.</verse>
    <verse number="9">Ma pure essi, ricevuta cauzione da Giasone e dagli altri, li lasciarono andare.</verse>
    <verse number="10">E i fratelli subito di notte mandarono via Paolo e Sila, in Berrea; ed essi, essendovi giunti, andarono nella sinagoga de’ Giudei.</verse>
    <verse number="11">Or costoro furon più generosi che gli altri ch’erano in Tessalonica; e con ogni prontezza ricevettero la parola, esaminando tuttodì le scritture, per vedere se queste cose stavano così.</verse>
    <verse number="12">Molti adunque di loro credettero, e non piccol numero di donne Greche onorate, e d’uomini.</verse>
    <verse number="13">Ma, quando i Giudei di Tessalonica ebbero inteso che la parola di Dio era da Paolo stata annunziata eziandio in Berrea, vennero anche là, commovendo le turbe.</verse>
    <verse number="14">Ma allora i fratelli mandarono prontamente fuori Paolo, acciocchè se ne andasse, facendo vista di andare al mare; e Sila, e Timoteo rimasero quivi.</verse>
    <verse number="15">E COLORO che aveano la cura di por Paolo in salvo, lo condussero sino in Atene; e, ricevuta da lui commission di dire a Sila, ed a Timoteo, che quanto prima venissero a lui, si partirono.</verse>
    <verse number="16">Ora, mentre Paolo li aspettava in Atene, lo spirito suo s’inacerbiva in lui, veggendo la città piena d’idoli.</verse>
    <verse number="17">Egli adunque ragionava nella sinagoga coi Giudei, e con le persone religiose, ed ogni dì in su la piazza con coloro che si scontravano.</verse>
    <verse number="18">Ed alcuni de’ filosofi Epicurei, e Stoici, conferivan con lui. Ed alcuni dicevano: Che vuol dire questo cianciatore? E gli altri: Egli pare essere annunziatore di dii stranieri; perciocchè egli evangelizzava loro Gesù, e la risurrezione.</verse>
    <verse number="19">E lo presero, e lo menarono nell’Areopago, dicendo: Potrem noi sapere qual sia questa nuova dottrina, la qual tu proponi?</verse>
    <verse number="20">Perciocchè tu ci rechi agli orecchi cose strane; noi vogliamo dunque sapere che cosa si vogliano coteste cose.</verse>
    <verse number="21">Or tutti gli Ateniesi, e i forestieri che dimoravano in quella città, non passavano il tempo ad altro, che a dire, o ad udire alcuna cosa di nuovo.</verse>
    <verse number="22">E Paolo, stando in piè in mezzo dell’Areopago, disse: Uomini Ateniesi, io vi veggo quasi troppo religiosi in ogni cosa.</verse>
    <verse number="23">Perciocchè, passando, e considerando le vostre deità, ho trovato eziandio un altare, sopra il quale era scritto: ALL’IDDIO SCONOSCIUTO. Quello adunque il qual voi servite, senza conoscerlo, io ve l’annunzio.</verse>
    <verse number="24">L’Iddio che ha fatto il mondo, e tutte le cose che sono in esso, essendo Signore del cielo e della terra, non abita in tempii fatti d’opera di mani.</verse>
    <verse number="25">E non è servito per mani d’uomini, come avendo bisogno d’alcuna cosa; egli che dà a tutti e la vita, e il fiato, ed ogni cosa.</verse>
    <verse number="26">Ed ha fatto d’un medesimo sangue tutta la generazion degli uomini, per abitar sopra tutta la faccia della terra, avendo determinati i tempi prefissi, ed i confini della loro abitazione;</verse>
    <verse number="27">acciocchè cerchino il Signore, se pur talora potessero, come a tastone, trovarlo: benchè egli non sia lungi da ciascun di noi.</verse>
    <verse number="28">Poichè in lui viviamo, e ci moviamo, e siamo; siccome ancora alcuni de’ vostri poeti hanno detto: Perciocchè noi siamo eziandio sua progenie.</verse>
    <verse number="29">Essendo noi adunque progenie di Dio, non dobbiamo stimar che la Deità sia simigliante ad oro, o ad argento, od a pietra; a scoltura d’arte, e d’invenzione umana.</verse>
    <verse number="30">Avendo Iddio adunque dissimulati i tempi dell’ignoranza, al presente dinunzia per tutto a tutti gli uomini che si ravveggano.</verse>
    <verse number="31">Perciocchè egli ha ordinato un giorno, nel quale egli giudicherà il mondo in giustizia, per quell’uomo, il quale egli ha stabilito; di che ha fatta fede a tutti, avendolo suscitato da’ morti.</verse>
    <verse number="32">Quando udirono mentovar la risurrezion de’ morti, altri se ne facevano beffe, altri dicevano: Noi ti udiremo un’altra volta intorno a ciò.</verse>
    <verse number="33">E così Paolo uscì del mezzo di loro.</verse>
    <verse number="34">Ed alcuni si aggiunsero con lui, e credettero; fra i quali fu anche Dionigio l’Areopagita, ed una donna chiamata per nome Damaris, ed altri con loro.</verse>
  </chapter>
  <chapter number="18">
    <verse number="1">ORA, dopo queste cose, Paolo si partì d’Atene, e venne in Corinto.</verse>
    <verse number="2">E, trovato un certo Giudeo, chiamato per nome Aquila, di nazione Pontico, nuovamente venuto d’Italia, insieme con Priscilla, sua moglie perciocchè Claudio avea comandato che tutti i Giudei si partissero di Roma, si accostò a loro.</verse>
    <verse number="3">E perciocchè egli era della medesima arte, dimorava in casa loro, e lavorava; perciocchè l’arte loro era di far padiglioni.</verse>
    <verse number="4">Ed ogni sabato faceva un sermone nella sinagoga, e induceva alla fede Giudei e Greci.</verse>
    <verse number="5">Ora, quando Sila e Timoteo furon venuti di Macedonia, Paolo era sospinto dallo Spirito, testificando a’ Giudei che Gesù è il Cristo.</verse>
    <verse number="6">Ma, contrastando eglino, e bestemmiando, egli scosse i suoi vestimenti, e disse loro: Il sangue vostro sia sopra il vostro capo, io ne son netto; da ora innanzi io andrò a’ Gentili.</verse>
    <verse number="7">E partitosi di là, entrò in casa d’un certo chiamato per nome Giusto, il qual serviva a Dio; la cui casa era contigua alla sinagoga.</verse>
    <verse number="8">Or Crispo, capo della sinagoga, credette al Signore, con tutta la sua famiglia; molti ancora de’ Corinti, udendo Paolo, credevano, ed erano battezzati.</verse>
    <verse number="9">E il Signore disse di notte in visione a Paolo: Non temere; ma parla, e non tacere.</verse>
    <verse number="10">Perciocchè io son teco, e niuno metterà le mani sopra te, per offenderti; poichè io ho un gran popolo in questa città.</verse>
    <verse number="11">Egli adunque dimorò quivi un anno, e sei mesi, insegnando fra loro la parola di Dio.</verse>
    <verse number="12">Poi, quando Gallione fu proconsolo d’Acaia, i Giudei di pari consentimento si levarono contro a Paolo, e lo menarono al tribunale, dicendo:</verse>
    <verse number="13">Costui persuade agli uomini di servire a Dio contro alla legge.</verse>
    <verse number="14">E come Paolo era per aprir la bocca, Gallione disse a’ Giudei: Se si trattasse di alcuna ingiustizia o misfatto, o Giudei, io vi udirei pazientemente, secondo la ragione.</verse>
    <verse number="15">Ma, se la quistione è intorno a parole, e a nomi, e alla vostra legge, provvedeteci voi; perciocchè io non voglio esser giudice di coteste cose.</verse>
    <verse number="16">E li scacciò dal tribunale.</verse>
    <verse number="17">E tutti i Greci presero Sostene, capo della sinagoga, e lo battevano davanti al tribunale; e Gallione niente si curava di queste cose.</verse>
    <verse number="18">Ora, quando Paolo fu dimorato quivi ancora molti giorni, prese commiato dai fratelli, e navigò in Siria, con Priscilla, ed Aquila; essendosi fatto tondere il capo in Cencrea, perciocchè avea voto.</verse>
    <verse number="19">Ed essendo giunto in Efeso, li lasciò quivi. Or egli entrò nella sinagoga, e fece un sermone a’ Giudei.</verse>
    <verse number="20">Ed essi lo pregavano di dimorare appresso di loro più lungo tempo; ma egli non acconsentì;</verse>
    <verse number="21">anzi prese commiato da loro, dicendo: Del tutto mi conviene far la festa prossima in Gerusalemme; ma io ritornerò ancora a voi, se piace a Dio. Così si partì per mare da Efeso.</verse>
    <verse number="22">Ed essendo disceso in Cesarea, salì in Gerusalemme; poi, dopo aver salutata la chiesa, scese in Antiochia.</verse>
    <verse number="23">Ed essendo quivi dimorato alquanto tempo, si partì, andando attorno di luogo in luogo per lo paese di Galazia, e di Frigia, confermando tutti i discepoli.</verse>
    <verse number="24">OR un certo Giudeo, il cui nome era Apollo, di nazione Alessandrino, uomo eloquente, e potente nelle scritture, arrivò in Efeso.</verse>
    <verse number="25">Costui era ammaestrato ne’ principii della via del Signore; e, fervente di spirito, parlava, ed insegnava diligentemente le cose del Signore, avendo sol conoscenza del battesimo di Giovanni.</verse>
    <verse number="26">E prese a parlar francamente nella sinagoga. Ed Aquila, e Priscilla, uditolo, lo presero con loro, e gli esposero più appieno la via di Dio.</verse>
    <verse number="27">Poi, volendo egli passare in Acaia, i fratelli vel confortarono, e scrissero ai discepoli che l’accogliessero. Ed egli, essendo giunto là, conferì molto a coloro che avean creduto per la grazia.</verse>
    <verse number="28">Perciocchè con grande sforzo convinceva pubblicamente i Giudei, dimostrando per le scritture che Gesù è il Cristo.</verse>
  </chapter>
  <chapter number="19">
    <verse number="1">OR avvenne, mentre Apollo era in Corinto, che Paolo, avendo traversate le provincie alte, venne in Efeso; e trovati quivi alcuni discepoli, disse loro:</verse>
    <verse number="2">Avete voi ricevuto lo Spirito Santo, dopo che avete creduto? Ed essi gli dissero: Anzi non pure abbiamo udito se vi è uno Spirito Santo.</verse>
    <verse number="3">E Paolo disse loro: In che dunque siete stati battezzati? Ed essi dissero: Nel battesimo di Giovanni.</verse>
    <verse number="4">E Paolo disse: Certo, Giovanni battezzò del battesimo del ravvedimento, dicendo al popolo che credessero in colui che veniva dopo lui, cioè in Cristo Gesù.</verse>
    <verse number="5">E, udito questo, furono battezzati nel nome del Signore Gesù.</verse>
    <verse number="6">E, dopo che Paolo ebbe loro imposte le mani, lo Spirito Santo venne sopra loro, e parlavano lingue strane, e profetizzavano.</verse>
    <verse number="7">Or tutti questi uomini erano intorno di dodici.</verse>
    <verse number="8">Poi egli entrò nella sinagoga, e parlava francamente, ragionando per lo spazio di tre mesi, e persuadendo le cose appartenenti al regno di Dio.</verse>
    <verse number="9">Ma, come alcuni s’induravano, ed erano increduli, dicendo male di quella professione, in presenza della moltitudine, egli, dipartitosi da loro, separò i discepoli, facendo ogni dì sermone nella scuola d’un certo Tiranno.</verse>
    <verse number="10">E questo continuò lo spazio di due anni; talchè tutti coloro che abitavano nell’Asia, Giudei e Greci, udirono la parola del Signor Gesù.</verse>
    <verse number="11">E Iddio faceva delle non volgari potenti operazioni per le mani di Paolo.</verse>
    <verse number="12">Talchè eziandio d’in sul suo corpo si portavano sopra gl’infermi degli sciugatoi, e de’ grembiuli; e le infermità si partivano da loro, e gli spiriti maligni uscivan di loro.</verse>
    <verse number="13">Or alcuni degli esorcisti Giudei, che andavano attorno, tentarono d’invocare il nome del Signor Gesù sopra coloro che aveano gli spiriti maligni, dicendo: Noi vi scongiuriamo per Gesù, il quale Paolo predica.</verse>
    <verse number="14">E coloro che facevano questo eran certi figliuoli di Sceva, Giudeo, principal sacerdote, in numero di sette.</verse>
    <verse number="15">Ma lo spirito maligno, rispondendo, disse: Io conosco Gesù, e so chi è Paolo; ma voi chi siete?</verse>
    <verse number="16">E l’uomo che avea lo spirito maligno si avventò a loro; e sopraffattili, fece loro forza; talchè se ne fuggiron di quella casa, nudi e feriti.</verse>
    <verse number="17">E questo venne a notizia a tutti i Giudei e Greci che abitavano in Efeso; e timore cadde sopra tutti loro, e il nome del Signor Gesù era magnificato.</verse>
    <verse number="18">E molti di coloro che aveano creduto venivano, confessando e dichiarando le cose che aveano fatte.</verse>
    <verse number="19">Molti ancora di coloro che aveano esercitate le arti curiose, portarono insieme i libri, e li arsero in presenza di tutti; e fatta ragion del prezzo di quelli, si trovò che ascendeva a cinquantamila denari d’argento.</verse>
    <verse number="20">Così la parola di Dio cresceva potentemente, e si rinforzava.</verse>
    <verse number="21">Ora, dopo che queste cose furono compiute, Paolo si mise nell’animo di andare in Gerusalemme, passando per la Macedonia, e per l’Acaia, dicendo: Dopo che io sarò stato quivi, mi conviene ancora veder Roma.</verse>
    <verse number="22">E mandati in Macedonia due di coloro che gli ministravano, cioè Timoteo ed Erasto, egli dimorò ancora alquanto tempo in Asia.</verse>
    <verse number="23">Or in quel tempo nacque non piccol turbamento a proposito della via del Signore.</verse>
    <verse number="24">Perciocchè un certo chiamato per nome Demetrio, intagliator d’argento, che faceva de’ piccoli tempii di Diana d’argento, portava gran profitto agli artefici.</verse>
    <verse number="25">Costui, raunati quelli, e tutti gli altri che lavoravano di cotali cose, disse: Uomini, voi sapete che dall’esercizio di quest’arte viene il nostro guadagno.</verse>
    <verse number="26">Or voi vedete ed udite, che questo Paolo, con le sue persuasioni, ha sviata gran moltitudine, non solo in Efeso, ma quasi in tutta l’Asia, dicendo che quelli non son dii, che son fatti di lavoro di mani.</verse>
    <verse number="27">E non vi è solo pericolo per noi, che quest’arte particolare sia discreditata; ma ancora che il tempio della gran dea Diana sia reputato per nulla; e che la maestà d’essa, la qual tutta l’Asia, anzi tutto il mondo adora, non sia abbattuta.</verse>
    <verse number="28">Ed essi, udite queste cose, ed essendo ripieni d’ira, gridarono, dicendo: Grande è la Diana degli Efesi.</verse>
    <verse number="29">E tutta la città fu ripiena di confusione; e tratti a forza Gaio, ed Aristarco, Macedoni, compagni del viaggio di Paolo, corsero di pari consentimento a furore nel teatro.</verse>
    <verse number="30">Or Paolo voleva presentarsi al popolo; ma i discepoli non gliel permisero.</verse>
    <verse number="31">Alcuni eziandio degli Asiarchi, che gli erano amici, mandarono a lui, pregandolo che non si presentasse nel teatro.</verse>
    <verse number="32">Gli uni adunque gridavano una cosa, gli altri un’altra; perciocchè la raunanza era confusa; ed i più non sapevano per qual cagione fosser raunati.</verse>
    <verse number="33">Ora, d’infra la moltitudine fu prodotto Alessandro, spingendolo i Giudei innanzi. Ed Alessandro, fatto cenno con la mano, voleva arringare al popolo a lor difesa.</verse>
    <verse number="34">Ma, quando ebber riconosciuto ch’egli era Giudeo, si fece un grido da tutti, che gridarono lo spazio d’intorno a due ore: Grande è la Diana degli Efesi.</verse>
    <verse number="35">Ma il cancelliere, avendo acquetata la turba, disse: Uomini Efesi, chi è pur l’uomo, che non sappia che la città degli Efesi è la sagrestana della gran dea Diana, e dell’immagine caduta da Giove?</verse>
    <verse number="36">Essendo adunque queste cose fuor di contradizione, conviene che voi vi acquetiate, e non facciate nulla di precipitato.</verse>
    <verse number="37">Poichè avete menati qua questi uomini, i quali non sono nè sacrileghi, nè bestemmiatori della vostra dea.</verse>
    <verse number="38">Se dunque Demetrio, e gli artefici che son con lui, hanno alcuna cosa contro ad alcuno, si tengono le corti, e vi sono i proconsoli; facciansi eglino citar gli uni gli altri.</verse>
    <verse number="39">E se richiedete alcuna cosa intorno ad altri affari, ciò si risolverà nella raunanza legittima.</verse>
    <verse number="40">Perciocchè noi siamo in pericolo d’essere accusati di sedizione per lo giorno d’oggi; non essendovi ragione alcuna, per la quale noi possiamo render conto di questo concorso.</verse>
    <verse number="41">(G19-40) E, dette queste cose, licenziò la raunanza.</verse>
  </chapter>
  <chapter number="20">
    <verse number="1">ORA, dopo che fu cessato il tumulto, Paolo, chiamati a sè i discepoli, ed abbracciatili, si partì per andare in Macedonia.</verse>
    <verse number="2">E, dopo esser passato per quelle parti, ed averli con molte parole confortati, venne in Grecia.</verse>
    <verse number="3">Dove quando fu dimorato tre mesi, essendogli poste insidie da’ Giudei, se fosse navigato in Siria, il parer fu che ritornasse per la Macedonia.</verse>
    <verse number="4">Or Sopatro Berreese l’accompagnò fino in Asia; e de’ Tessalonicesi, Aristarco, e Secondo, e Gaio Derbese, e Timoteo; e di que’ d’Asia, Tichico, e Trofimo.</verse>
    <verse number="5">Costoro, andati innanzi, ci aspettarono in Troas.</verse>
    <verse number="6">E noi, dopo i giorni degli azzimi, partimmo da Filippi, e in capo di cinque giorni arrivammo a loro in Troas, dove dimorammo sette giorni.</verse>
    <verse number="7">E nel primo giorno della settimana, essendo i discepoli raunati per rompere il pane, Paolo, dovendo partire il giorno seguente, fece loro un sermone, e distese il ragionamento sino a mezzanotte.</verse>
    <verse number="8">Or nella sala, ove eravamo raunati, vi erano molte lampane.</verse>
    <verse number="9">Ed un certo giovanetto, chiamato per nome Eutico, sedendo sopra la finestra, sopraffatto da profondo sonno, mentre Paolo tirava il suo ragionamento in lungo, traboccato dal sonno, cadde giù dal terzo solaio, e fu levato morto.</verse>
    <verse number="10">Ma Paolo, sceso a basso, si gettò sopra lui, e l’abbracciò, e disse: Non tumultuate; perciocchè l’anima sua è in lui.</verse>
    <verse number="11">Poi, essendo risalito, ed avendo rotto il pane, e preso cibo, dopo avere ancora lungamente ragionato sino all’alba, si dipartì così.</verse>
    <verse number="12">Or menarono quivi il fanciullo vivente, onde furono fuor di modo consolati.</verse>
    <verse number="13">E noi, andati alla nave, navigammo in Asso, con intenzione di levar di là Paolo; perciocchè egli avea così determinato, volendo egli far quel cammino per terra.</verse>
    <verse number="14">Ed avendolo scontrato in Asso, lo levammo, e venimmo a Mitilene.</verse>
    <verse number="15">E, navigando di là, arrivammo il giorno seguente di rincontro a Chio; e il giorno appresso ammainammo verso Samo; e fermatici in Trogillio, il giorno seguente giungemmo a Mileto.</verse>
    <verse number="16">Perciocchè Paolo avea deliberato di navigare oltre ad Efeso, per non avere a consumar tempo in Asia; poichè egli si affrettava per essere, se gli era possibile, al giorno della Pentecosta in Gerusalemme.</verse>
    <verse number="17">E DA Mileto mandò in Efeso, a far chiamare gli anziani della chiesa.</verse>
    <verse number="18">E quando furono venuti a lui, egli disse loro: Voi sapete in qual maniera, dal primo giorno che io entrai nell’Asia, io sono stato con voi in tutto quel tempo;</verse>
    <verse number="19">servendo al Signore, con ogni umiltà e con molte lagrime, e prove, le quali mi sono avvenute nelle insidie de’ Giudei.</verse>
    <verse number="20">Come io non mi son ritratto d’annunziarvi, ed insegnarvi, in pubblico, e per le case, cosa alcuna di quelle che son giovevoli;</verse>
    <verse number="21">testificando a’ Giudei, ed a’ Greci, la conversione a Dio, e la fede nel Signor nostro Gesù Cristo.</verse>
    <verse number="22">Ed ora, ecco, io, cattivato dallo Spirito, vo in Gerusalemme, non sapendo le cose che mi avverranno in essa.</verse>
    <verse number="23">Se non che lo Spirito Santo mi testifica per ogni città, dicendo che legami e tribolazioni mi aspettano.</verse>
    <verse number="24">Ma io non fo conto di nulla; e la mia propria vita non mi è cara, purchè io adempia con allegrezza il mio corso, e il ministerio il quale ho ricevuto dal Signore Gesù, che è di testificar l’evangelo della grazia di Dio.</verse>
    <verse number="25">Ed ora, ecco, io so che voi tutti, fra i quali io sono andato e venuto, predicando il regno di Dio, non vedrete più la mia faccia.</verse>
    <verse number="26">Perciò ancora, io vi protesto oggi, che io son netto del sangue di tutti.</verse>
    <verse number="27">Perciocchè io non mi son tratto indietro da annunziarvi tutto il consiglio di Dio.</verse>
    <verse number="28">Attendete dunque a voi stessi, ed a tutta la greggia, nella quale lo Spirito Santo vi ha costituiti vescovi, per pascer la chiesa di Dio, la quale egli ha acquistata col proprio sangue.</verse>
    <verse number="29">Perciocchè io so questo: che dopo la mia partita, entreranno fra voi de’ lupi rapaci, i quali non risparmieranno la greggia.</verse>
    <verse number="30">E che d’infra voi stessi sorgeranno degli uomini che proporrano cose perverse, per trarsi dietro i discepoli.</verse>
    <verse number="31">Perciò, vegliate, ricordandovi che per lo spazio di tre anni, giorno e notte, non son restato d’ammonir ciascuno con lagrime.</verse>
    <verse number="32">Ed al presente, fratelli, io vi raccomando a Dio, e alla parola della grazia di lui, il quale è potente da continuar d’edificarvi, e da darvi l’eredità con tutti i santificati.</verse>
    <verse number="33">Io non ho appetito l’argento, nè l’oro, nè il vestimento di alcuno.</verse>
    <verse number="34">E voi stessi sapete che queste mani hanno sovvenuto a’ bisogni miei, e di coloro ch’erano meco.</verse>
    <verse number="35">In ogni cosa vi ho mostrato che affaticandosi, si convengono così sopportar gl’infermi; e ricordarsi delle parole del Signore Gesù, il qual disse che più felice cosa è il dare che il ricevere.</verse>
    <verse number="36">E quando ebbe dette queste cose, si pose in ginocchioni, ed orò con tutti loro.</verse>
    <verse number="37">E si fece da tutti un gran pianto; e gettatisi al collo di Paolo, lo baciavano;</verse>
    <verse number="38">dolenti principalmente per la parola ch’egli avea detta, che non vedrebbero più la sua faccia. E l’accompagnarono alla nave.</verse>
  </chapter>
  <chapter number="21">
    <verse number="1">ORA, dopo che ci fummo con gran pena separati da loro, navigammo, e per diritto corso arrivammo a Coo, e il giorno seguente a Rodi, e di là a Patara.</verse>
    <verse number="2">E trovata una nave che passava in Fenicia, vi montammo su, e facemmo vela.</verse>
    <verse number="3">E, scoperto Cipri, e lasciatolo a man sinistra, navigammo in Siria, ed arrivammo a Tiro; perciocchè quivi si dovea scaricar la nave.</verse>
    <verse number="4">E, trovati i discepoli, dimorammo quivi sette giorni; ed essi, per lo Spirito, dicevano a Paolo, che non salisse in Gerusalemme.</verse>
    <verse number="5">Ora, dopo che avemmo passati quivi que’ giorni, partimmo, e ci mettemmo in cammino, accompagnati da tutti loro, con le mogli, e figliuoli, fin fuor della città; e postici in ginocchioni in sul lito, facemmo orazione.</verse>
    <verse number="6">Poi, abbracciatici gli uni gli altri, montammo in su la nave; e quelli se ne tornarono alle case loro.</verse>
    <verse number="7">E noi, compiendo la navigazione, da Tiro arrivammo a Ptolemaida; e, salutati i fratelli, dimorammo un giorno appresso di loro.</verse>
    <verse number="8">E il giorno seguente, essendo partiti, arrivammo a Cesarea; ed entrati in casa di Filippo l’evangelista, ch’era l’uno de’ sette, dimorammo appresso di lui.</verse>
    <verse number="9">Or egli avea quattro figliuole vergini, le quali profetizzavano.</verse>
    <verse number="10">E, dimorando noi quivi molti giorni, un certo profeta, chiamato per nome Agabo, discese di Giudea.</verse>
    <verse number="11">Ed egli, essendo venuto a noi, e presa la cintura di Paolo, se ne legò le mani ed i piedi, e disse: Questo dice lo Spirito Santo: Così legheranno i Giudei in Gerusalemme l’uomo di cui è questa cintura, e lo metteranno nelle mani de’ Gentili.</verse>
    <verse number="12">Ora, quando udimmo queste cose, e noi, e que’ del luogo, lo pregavamo che non salisse in Gerusalemme.</verse>
    <verse number="13">Ma Paolo rispose: Che fate voi, piangendo, e macerandomi il cuore? poichè io sia tutto pronto, non solo ad esser legato, ma eziandio a morire in Gerusalemme, per lo nome del Signor Gesù.</verse>
    <verse number="14">E, non potendo egli esser persuaso, noi ci acquetammo, dicendo: La volontà del Signore sia fatta.</verse>
    <verse number="15">E, dopo que’ giorni, ci mettemmo in ordine, e salimmo in Gerusalemme.</verse>
    <verse number="16">E con noi vennero eziandio alcuni de’ discepoli di Cesarea, menando con loro un certo Mnason Cipriota, antico discepolo, presso il quale dovevamo albergare.</verse>
    <verse number="17">Ora, come fummo giunti in Gerusalemme, i fratelli ci accolsero lietamente.</verse>
    <verse number="18">E il giorno seguente, Paolo entrò con noi da Giacomo; e tutti gli anziani vi si trovarono.</verse>
    <verse number="19">E Paolo, salutatili, raccontò loro ad una ad una le cose che il Signore avea fatte fra i Gentili, per lo suo ministerio.</verse>
    <verse number="20">Ed essi, uditele, glorificavano Iddio; poi dissero a Paolo: Fratello, tu vedi quante migliaia vi sono de’ Giudei che hanno creduto; e tutti son zelanti della legge.</verse>
    <verse number="21">Or sono stati informati intorno a te, che tu insegni tutti i Giudei, che son fra i Gentili, di rivoltarsi da Mosè, dicendo che non circoncidano i figliuoli, e non camminino secondo i riti.</verse>
    <verse number="22">Che devesi adunque fare? del tutto conviene che la moltitudine si raduni, perciocchè udiranno che tu sei venuto.</verse>
    <verse number="23">Fa’ dunque questo che ti diciamo. Noi abbiamo quattro uomini, che hanno un voto sopra loro.</verse>
    <verse number="24">Prendili teco, e purificati con loro, e fa’ la spesa con loro; acciocchè si tondano il capo, e tutti conoscano che non è nulla di quelle cose delle quali sono stati informati intorno a te; ma che tu ancora procedi osservando la legge.</verse>
    <verse number="25">Ma, quant’è a’ Gentili che hanno creduto, noi ne abbiamo scritto, avendo statuito che non osservino alcuna cosa tale; ma solo che si guardino dalle cose sacrificate agl’idoli, e dal sangue, e dalle cose soffocate, e dalla fornicazione.</verse>
    <verse number="26">Allora Paolo, presi seco quegli uomini, il giorno seguente, dopo essersi con loro purificato, entrò con loro nel tempio, pubblicando i giorni della purificazione esser compiuti, infino a tanto che l’offerta fu presentata per ciascun di loro.</verse>
    <verse number="27">Ora, come i sette giorni erano presso che compiuti, i Giudei dell’Asia, vedutolo nel tempio, commossero tutta la moltitudine, e gli misero le mani addosso,</verse>
    <verse number="28">gridando: Uomini Israeliti, venite al soccorso; costui è quell’uomo, che insegna per tutto a tutti una dottrina che è contro al popolo, e contro alla legge, e contro a questo luogo; ed oltre a ciò, ha eziandio menati de’ Greci dentro al tempio, ed ha contaminato questo santo luogo.</verse>
    <verse number="29">Perciocchè dinanzi avean veduto Trofimo Efesio nella città con Paolo, e pensavano ch’egli l’avesse menato dentro al tempio.</verse>
    <verse number="30">E tutta la città fu commossa, e si fece un concorso di popolo; e, preso Paolo, lo trassero fuor del tempio; e subito le porte furon serrate.</verse>
    <verse number="31">Ora, com’essi cercavano d’ucciderlo, il grido salì al capitano della schiera, che tutta Gerusalemme era sottosopra.</verse>
    <verse number="32">Ed egli in quello stante prese de’ soldati, e de’ centurioni, e corse a’ Giudei. Ed essi, veduto il capitano, e i soldati, restarono di batter Paolo.</verse>
    <verse number="33">E il capitano, accostatosi, lo prese, e comandò che fosse legato di due catene; poi domandò chi egli era, e che cosa avea fatto.</verse>
    <verse number="34">E gli uni gridavano una cosa, e gli altri un’altra, nella moltitudine; laonde, non potendone egli saper la certezza, per lo tumulto, comandò ch’egli fosse menato nella rocca.</verse>
    <verse number="35">Ed avvenne, quando egli fu sopra i gradi, ch’egli fu portato da’ soldati, per lo sforzo della moltitudine.</verse>
    <verse number="36">Poichè la moltitudine del popolo lo seguitava, gridando: Toglilo.</verse>
    <verse number="37">OR Paolo, come egli era per esser menato dentro alla rocca, disse al capitano: Emmi egli lecito di dirti qualche cosa? Ed egli disse: Sai tu Greco?</verse>
    <verse number="38">Non sei tu quell’Egizio, il quale a’ dì passati suscitò, e menò nel deserto que’ quattromila ladroni?</verse>
    <verse number="39">E Paolo disse: Quant’è a me, io son uomo Giudeo, da Tarso, cittadino di quella non ignobile città di Cilicia; or io ti prego che tu mi permetta di parlare al popolo.</verse>
    <verse number="40">Ed avendoglielo egli permesso, Paolo, stando in piè sopra i gradi, fece cenno con la mano al popolo. E, fattosi gran silenzio, parlò loro in lingua ebrea, dicendo:</verse>
  </chapter>
  <chapter number="22">
    <verse number="1">Uomini fratelli, e padri, ascoltate ciò che ora vi dico a mia difesa.</verse>
    <verse number="2">Ora, quando ebbero udito ch’egli parlava loro in lingua ebrea, tanto più fecero silenzio. Poi disse:</verse>
    <verse number="3">Io certo son uomo Giudeo, nato in Tarso di Cilicia, ed allevato in questa città a’ piedi di Gamaliele, ammaestrato secondo l’isquisita maniera della legge de’ padri, zelatore di Dio, come voi tutti siete oggi.</verse>
    <verse number="4">Ed ho perseguitata questa professione sino alla morte, mettendo ne’ legami, ed in prigione uomini e donne.</verse>
    <verse number="5">Come mi son testimoni il sommo sacerdote, e tutto il concistoro degli anziani; da cui eziandio avendo ricevute lettere a’ fratelli, io andava in Damasco, per menar prigioni in Gerusalemme quegli ancora ch’erano quivi, acciocchè fosser puniti.</verse>
    <verse number="6">Or avvenne che, mentre io era in cammino, e mi avvicinava a Damasco, in sul mezzodì, di subito una gran luce mi folgorò d’intorno dal cielo.</verse>
    <verse number="7">Ed io caddi in terra, ed udii una voce che mi disse: Saulo, Saulo, perchè mi perseguiti?</verse>
    <verse number="8">Ed io risposi: Chi sei, Signore? Ed egli mi disse: Io son Gesù il Nazareo, il qual tu perseguiti.</verse>
    <verse number="9">Or coloro che eran meco videro ben la luce, e furono spaventati; ma non udiron la voce di colui che parlava meco.</verse>
    <verse number="10">Ed io dissi: Signore, che debbo io fare? E il Signor mi disse: Levati, e va’ in Damasco; e quivi ti sarà parlato di tutte le cose che ti sono ordinate di fare.</verse>
    <verse number="11">Ora, perciocchè io non vedeva nulla, per la gloria di quella luce, fui menato per la mano da coloro ch’erano meco; e così entrai in Damasco.</verse>
    <verse number="12">Or un certo Anania, uomo pio secondo la legge, al quale tutti i Giudei che abitavano in Damasco rendevano buona testimonianza, venne a me,</verse>
    <verse number="13">ed essendo appresso a me, disse: Fratello Saulo, ricovera la vista. E in quello stante io ricoverai la vista, e lo riguardai.</verse>
    <verse number="14">Ed egli mi disse: L’Iddio de’ nostri padri ti ha preordinato a conoscer la sua volontà, ed a vedere il Giusto, e ad udire una voce dalla sua bocca.</verse>
    <verse number="15">Perciocchè tu gli devi essere presso tutti gli uomini testimonio delle cose che tu hai vedute, ed udite.</verse>
    <verse number="16">Ed ora, che indugi? levati, e sii battezzato, e lavato de’ tuoi peccati, invocando il nome del Signore.</verse>
    <verse number="17">Or avvenne che, dopo che io fui ritornato in Gerusalemme, orando nel tempio, mi venne un ratto di mente.</verse>
    <verse number="18">E vidi esso Signore che mi diceva: Affrettati, ed esci prestamente di Gerusalemme; perciocchè essi non riceveranno la tua testimonianza intorno a me.</verse>
    <verse number="19">Ed io dissi: Signore, eglino stessi sanno che io incarcerava, e batteva per le raunanze coloro che credono in te.</verse>
    <verse number="20">E quando si spandeva il sangue di Stefano, tuo martire, io ancora era presente, e acconsentiva alla sua morte, e guardava i vestimenti di coloro che l’uccidevano.</verse>
    <verse number="21">Ed egli mi disse: Vattene, perciocchè io ti manderò lungi a’ Gentili.</verse>
    <verse number="22">Or essi l’ascoltarono fino a questa parola; ma poi alzarono la lor voce, dicendo: Togli via di terra un tal uomo; perciocchè ei non conviene ch’egli viva.</verse>
    <verse number="23">E, come essi gridavano, e gettavano i lor vestimenti, e mandavano la polvere in aria,</verse>
    <verse number="24">il capitano comandò che Paolo fosse menato dentro alla rocca, ordinando che si facesse inquisizion di lui per flagelli, per sapere per qual cagione gridavano così contro a lui.</verse>
    <verse number="25">Ma, come l’ebbero disteso con le coregge, Paolo disse al centurione ch’era quivi presente: Evvi egli lecito di flagellare un uomo Romano, e non condannato?</verse>
    <verse number="26">E il centurione, udito ciò, venne, e lo rapportò al capitano, dicendo: Guarda ciò che tu farai, perciocchè quest’uomo è Romano.</verse>
    <verse number="27">E il capitano venne a Paolo, e gli disse: Dimmi, sei tu Romano?</verse>
    <verse number="28">Ed egli disse: Sì, certo. E il capitano rispose: Io ho acquistata questa cittadinanza per gran somma di danari. E Paolo disse: Ma io l’ho anche di nascita.</verse>
    <verse number="29">Laonde coloro che doveano far l’inquisizion di lui si ritrassero subito da lui; e il capitano stesso ebbe paura, avendo saputo ch’egli era Romano; perciocchè egli l’avea legato.</verse>
    <verse number="30">E IL giorno seguente, volendo saper la certezza di ciò onde egli era accusato da’ Giudei, lo sciolse da’ legami, e comandò a’ principali sacerdoti, ed a tutto il lor concistoro, di venire. E, menato Paolo a basso, lo presentò davanti a loro.</verse>
  </chapter>
  <chapter number="23">
    <verse number="1">E Paolo, affissati gli occhi nel concistoro, disse: Fratelli, io, fino a questo giorno, ho conversato presso Iddio con ogni buona coscienza.</verse>
    <verse number="2">E il sommo sacerdote Anania comandò a coloro ch’eran presso di lui di percuoterlo in su la bocca.</verse>
    <verse number="3">Allora Paolo gli disse: Iddio ti percoterà, parete scialbata; tu siedi per giudicarmi secondo la legge, e trapassando la legge, comandi ch’io sia percosso!</verse>
    <verse number="4">E coloro ch’erano quivi presenti dissero: Ingiurii tu il sommo sacerdote di Dio?</verse>
    <verse number="5">E Paolo disse: Fratelli, io non sapeva ch’egli fosse sommo sacerdote; perciocchè egli è scritto: Tu non dirai male del principe del tuo popolo.</verse>
    <verse number="6">Or Paolo, sapendo che l’una parte era di Sadducei, e l’altra di Farisei, sclamò nel concistoro: Uomini fratelli, io son Fariseo, figliuol di Fariseo; io son giudicato per la speranza, e per la risurrezione de’ morti.</verse>
    <verse number="7">E, come egli ebbe detto questo, nacque dissensione tra i Farisei, e i Sadducei; e la moltitudine si divise.</verse>
    <verse number="8">Perciocchè i Sadducei dicono che non vi è risurrezione, nè angelo, nè spirito; ma i Farisei confessano e l’uno e l’altro.</verse>
    <verse number="9">E si fece un gridar grande. E gli Scribi della parte de’ Farisei, levatisi, contendevano, dicendo: Noi non troviamo male alcuno in quest’uomo; che se uno spirito, o un angelo, ha parlato a lui, non combattiamo contro a Dio.</verse>
    <verse number="10">Ora, facendosi grande la dissensione, il capitano, temendo che Paolo non fosse da loro messo a pezzi, comandò a’ soldati che scendessero giù, e lo rapissero del mezzo di loro, e lo menassero nella rocca.</verse>
    <verse number="11">E la notte seguente, il Signore si presentò a lui, e gli disse: Paolo, sta’ di buon cuore, perciocchè, come tu hai resa testimonianza di me in Gerusalemme, così convienti renderla ancora a Roma.</verse>
    <verse number="12">E, QUANDO fu giorno, certi Giudei fecero raunata, e sotto esecrazione si votarono, promettendo di non mangiare, nè bere, finchè non avessero ucciso Paolo.</verse>
    <verse number="13">E coloro che avean fatta questa congiura erano più di quaranta;</verse>
    <verse number="14">i quali vennero a’ principali sacerdoti, ed agli anziani, e dissero: Noi ci siamo sotto esecrazione votati di non assaggiar cosa alcuna, finchè non abbiamo ucciso Paolo.</verse>
    <verse number="15">Or dunque, voi comparite davanti al capitano col concistoro, pregandolo che domani vel mani, come per conoscer più appieno del fatto suo; e noi, innanzi ch’egli giunga, siam pronti per ucciderlo.</verse>
    <verse number="16">Ma il figliuolo della sorella di Paolo, udite queste insidie, venne; ed entrato nella rocca, rapportò il fatto a Paolo.</verse>
    <verse number="17">E Paolo, chiamato a sè uno de’ centurioni, disse: Mena questo giovane al capitano, perciocchè egli ha alcuna cosa da rapportargli.</verse>
    <verse number="18">Egli adunque, presolo, lo menò al capitano, e disse: Paolo, quel prigione, mi ha chiamato, e mi ha pregato ch’io ti meni questo giovane, il quale ha alcuna cosa da dirti.</verse>
    <verse number="19">E il capitano, presolo per la mano, e ritrattosi in disparte, lo domandò: Che cosa hai da rapportarmi?</verse>
    <verse number="20">Ed egli disse: I Giudei si son convenuti insieme di pregarti che domani tu meni giù Paolo nel concistoro, come per informarsi più appieno del fatto suo.</verse>
    <verse number="21">Ma tu non prestar loro fede, perciocchè più di quarant’uomini di loro gli hanno poste insidie, essendosi sotto esecrazione votati di non mangiare, nè bere, finchè non l’abbiano ucciso; ed ora son presti, aspettando che tu lo prometta loro.</verse>
    <verse number="22">Il capitano adunque licenziò il giovane, ordinandogli di non palesare ad alcuno che gli avesse fatte assaper queste cose.</verse>
    <verse number="23">Poi, chiamati due de’ centurioni, disse loro: Tenete presti fin dalle tre ore della notte dugento soldati, e settanta cavalieri, e dugento sergenti, per andar fino in Cesarea.</verse>
    <verse number="24">Disse loro ancora che avessero delle cavalcature pronte, per farvi montar su Paolo, e condurlo salvamente al governatore Felice.</verse>
    <verse number="25">Al quale egli scrisse una lettera dell’infrascritto tenore:</verse>
    <verse number="26">Claudio Lisia, all’eccellente governatore Felice: salute.</verse>
    <verse number="27">Quest’uomo, essendo stato preso dai Giudei, ed essendo in sul punto d’esser da loro ucciso io son sopraggiunto coi soldati, e l’ho riscosso, avendo inteso ch’egli era Romano.</verse>
    <verse number="28">E, volendo sapere il maleficio del quale l’accusavano, l’ho menato nel lor concistoro.</verse>
    <verse number="29">Ed ho trovato ch’egli era accusato intorno alle quistioni della lor legge; e che non vi era in lui maleficio alcuno degno di morte, nè di prigione.</verse>
    <verse number="30">Ora, essendomi state significate le insidie, che sarebbero da’ Giudei poste a quest’uomo, in quello stante l’ho mandato a te, ordinando eziandio a’ suoi accusatori di dir davanti a te le cose che hanno contro a lui. Sta’ sano.</verse>
    <verse number="31">I soldati adunque, secondo ch’era loro stato ordinato, presero con loro Paolo, e lo condussero di notte in Antipatrida.</verse>
    <verse number="32">E il giorno seguente, lasciati i cavalieri per andar con lui, ritornarono alla rocca.</verse>
    <verse number="33">E quelli, giunti in Cesarea, e consegnata la lettera al governatore, gli presentarono ancora Paolo.</verse>
    <verse number="34">E il governatore, avendo letta la lettera, e domandato a Paolo di qual provincia egli era, e inteso ch’egli era di Cilicia, gli disse:</verse>
    <verse number="35">Io ti udirò, quando i tuoi accusatori saranno venuti anch’essi. E comandò che fosse guardato nel palazzo di Erode.</verse>
  </chapter>
  <chapter number="24">
    <verse number="1">ORA, cinque giorni appresso, il sommo sacerdote Anania discese, insieme con gli anziani, e con un certo Tertullo, oratore; e comparvero davanti al governatore contro a Paolo.</verse>
    <verse number="2">Ed esso essendo stato chiamato, Tertullo cominciò ad accusarlo, dicendo:</verse>
    <verse number="3">Godendo per te di molta pace, ed essendo molti buoni ordini stati fatti da te a questa nazione, per lo tuo provvedimento, noi in tutto e per tutto lo riconosciamo con ogni ringraziamento, eccellentissimo Felice.</verse>
    <verse number="4">Or acciocchè io non ti dia più lungamente impaccio, io ti prego che secondo la tua equità, tu ascolti quello che abbiamo a dirti in breve.</verse>
    <verse number="5">Che è, che noi abbiam trovato quest’uomo essere una peste, e commuover sedizione fra tutti i Giudei che son per lo mondo, ed essere il capo della setta de’ Nazarei.</verse>
    <verse number="6">Il quale ha eziandio tentato di profanare il tempio; onde noi, presolo, lo volevam giudicare secondo la nostra legge.</verse>
    <verse number="7">Ma il capitano Lisia sopraggiunto, con grande sforzo, ce l’ha tratto delle mani, e l’ha mandato a te;</verse>
    <verse number="8">comandando eziandio che gli accusatori d’esso venissero a te; da lui potrai tu stesso, per l’esaminazione che tu ne farai, saper la verità di tutte le cose delle quali non l’accusiamo.</verse>
    <verse number="9">E i Giudei acconsentirono anch’essi a queste cose, dicendo che stavan così.</verse>
    <verse number="10">E Paolo, dopo che il governatore gli ebbe fatto cenno che parlasse, rispose: Sapendo che tu già da molti anni sei stato giudice di questa nazione, più animosamente parlo a mia difesa.</verse>
    <verse number="11">Poichè tu puoi venire in notizia che non vi son più di dodici giorni, che io salii in Gerusalemme per adorare.</verse>
    <verse number="12">Ed essi non mi hanno trovato nel tempio disputando con alcuno, nè facendo raunata di popolo nelle sinagoghe, nè per la città.</verse>
    <verse number="13">Nè anche possono provare le cose, delle quali ora mi accusano.</verse>
    <verse number="14">Ora, ben ti confesso io questo, che, secondo la professione, la quale essi chiamano setta, così servo all’Iddio de’ padri, credendo a tutte le cose che sono scritte nella legge, e ne’ profeti;</verse>
    <verse number="15">avendo speranza in Dio, che la risurrezione de’ morti, così giusti come ingiusti, la quale essi ancora aspettano, avverrà.</verse>
    <verse number="16">E intanto, io esercito me stesso in aver del continuo la coscienza senza offesa inverso Iddio, e inverso gli uomini.</verse>
    <verse number="17">Ora, in capo di molti anni, io son venuto per far limosine, ed offerte alla mia nazione.</verse>
    <verse number="18">Le quali facendo, alcuni Giudei dell’Asia mi hanno trovato purificato nel tempio, senza turba, e senza tumulto.</verse>
    <verse number="19">A loro conveniva di comparire davanti a te, e d’accusarmi, se aveano cosa alcuna contro a me.</verse>
    <verse number="20">Ovvero, dicano questi stessi, se hanno trovato alcun misfatto in me, quando io mi son presentato davanti al concistoro.</verse>
    <verse number="21">Se non è di questa sola parola, che io gridai, essendo in piè fra loro: Io sono oggi giudicato da voi intorno alla risurrezione de’ morti.</verse>
    <verse number="22">Or Felice, udite queste cose, li rimise ad un altro tempo, dicendo: Dopo che io sarò più appieno informato di questa professione, quando il capitano Lisia sarà venuto, io prenderò conoscenza dei fatti vostri.</verse>
    <verse number="23">E ordinò al centurione che Paolo fosse guardato, ma che fosse largheggiato, e ch’egli non divietasse ad alcun de’ suoi di servirlo, o di venire a lui.</verse>
    <verse number="24">Or alcuni giorni appresso, Felice, venuto con Drusilla, sua moglie, la quale era Giudea, mandò a chiamar Paolo, e l’ascoltò intorno alla fede in Cristo Gesù.</verse>
    <verse number="25">E, ragionando egli della giustizia, e della temperanza, e del giudizio a venire, Felice, tutto spaventato, rispose: Al presente vattene; ma un’altra volta, quando io avrò opportunità, io ti manderò a chiamare.</verse>
    <verse number="26">Sperando insieme ancora che gli sarebber dati danari da Paolo, acciocchè lo liberasse; per la qual cosa ancora, mandandolo spesso a chiamare, ragionava con lui.</verse>
    <verse number="27">ORA, in capo di due anni, Felice ebbe per successore Porcio Festo; e Felice volendo far cosa grata ai Giudei, lasciò Paolo prigione.</verse>
  </chapter>
  <chapter number="25">
    <verse number="1">Festo adunque, essendo entrato nella provincia, tre giorni appresso salì di Cesarea in Gerusalemme.</verse>
    <verse number="2">E il sommo sacerdote, ed i principali de’ Giudei, comparvero dinanzi a lui, contro a Paolo.</verse>
    <verse number="3">E lo pregavano, chiedendo una grazia contro a lui, che egli lo facesse venire in Gerusalemme, ponendo insidie, per ucciderlo per lo cammino.</verse>
    <verse number="4">Ma Festo rispose, che Paolo era guardato in Cesarea; e che egli tosto vi andrebbe.</verse>
    <verse number="5">Quegli adunque di voi, disse egli, che potranno, scendano meco; e se vi è in quest’uomo alcun misfatto, accusinlo.</verse>
    <verse number="6">Ed essendo dimorato appresso di loro non più di otto o di dieci giorni discese in Cesarea; e il giorno seguente, postosi a sedere in sul tribunale, comandò che Paolo gli fosse menato davanti.</verse>
    <verse number="7">E, quando egli fu giunto, i Giudei che erano discesi di Gerusalemme, gli furono d’intorno, portando contro a Paolo molte e gravi accuse, le quali però essi non potevano provare. Dicendo lui a sua difesa:</verse>
    <verse number="8">Io non ho peccato nè contro alla legge de’ Giudei, nè contro al tempio, nè contro a Cesare.</verse>
    <verse number="9">Ma Festo, volendo far cosa grata ai Giudei, rispose a Paolo, e disse: Vuoi tu salire in Gerusalemme, ed ivi esser giudicato davanti a me intorno a queste cose?</verse>
    <verse number="10">Ma Paolo disse: Io comparisco davanti al tribunal di Cesare, ove mi conviene esser giudicato; io non ho fatto torto alcuno a’ Giudei, come tu stesso lo riconosci molto bene.</verse>
    <verse number="11">Perciocchè se pure ho misfatto, o commessa cosa alcuna degna di morte, non ricuso di morire; ma, se non è nulla di quelle cose, delle quali costoro mi accusano, niuno può donarmi loro nelle mani; io mi richiamo a Cesare.</verse>
    <verse number="12">Allora Festo, tenuto parlamento col consiglio, rispose: Tu ti sei richiamato a Cesare? a Cesare andrai.</verse>
    <verse number="13">E DOPO alquanti giorni, il re Agrippa, e Bernice, arrivarono in Cesarea, per salutar Festo.</verse>
    <verse number="14">E, facendo quivi dimora per molti giorni, Festo raccontò al re l’affare di Paolo, dicendo: Un certo uomo è stato lasciato prigione da Felice.</verse>
    <verse number="15">Per lo quale, quando io fui in Gerusalemme, comparvero davanti a me i principali sacerdoti, e gli anziani de’ Giudei, chiedendo sentenza di condannazione contro a lui.</verse>
    <verse number="16">A’ quali risposi che non è l’usanza de’ Romani di donare alcuno, per farlo morire, avanti che l’accusato abbia gli accusatori in faccia e gli sia stato dato luogo di purgarsi dell’accusa.</verse>
    <verse number="17">Essendo eglino adunque venuti qua, io, senza indugio, il giorno seguente, sedendo in sul tribunale, comandai che quell’uomo mi fosse menato davanti.</verse>
    <verse number="18">Contro al quale gli accusatori, essendo compariti, non proposero alcuna accusa delle cose che io sospettava.</verse>
    <verse number="19">Ma aveano contro a lui certe quistioni intorno alla lor superstizione, ed intorno ad un certo Gesù morto, il qual Paolo dicea esser vivente.</verse>
    <verse number="20">Ora, stando io in dubbio come io procederei nell’inquisizion di questo fatto, gli dissi se voleva andare in Gerusalemme, e quivi esser giudicato intorno a queste cose.</verse>
    <verse number="21">Ma, essendosi Paolo richiamato ad Augusto, per esser riserbato al giudicio d’esso, io comandai ch’egli fosse guardato, finchè io lo mandassi a Cesare.</verse>
    <verse number="22">Ed Agrippa disse a Festo: Ben vorrei ancor io udir cotest’uomo. Ed egli disse: Domani l’udirai.</verse>
    <verse number="23">Il giorno seguente adunque, essendo venuti Agrippa e Bernice, con molta pompa, ed entrati nella sala dell’udienza, co’ capitani, e co’ principali della città, per comandamento di Festo, Paolo fu menato quivi.</verse>
    <verse number="24">E Festo disse: Re Agrippa, e voi tutti che siete qui presenti con noi, voi vedete costui, al quale tutta la moltitudine de’ Giudei ha dato querela davanti a me, ed in Gerusalemme, e qui, gridando che non convien che egli viva più.</verse>
    <verse number="25">Ma io, avendo trovato ch’egli non ha fatta cosa alcuna degna di morte, ed egli stesso essendosi richiamato ad Augusto, io son deliberato di mandarglielo.</verse>
    <verse number="26">E, perciocchè io non ho nulla di certo da scriverne al mio signore, l’ho menato qui davanti a voi, e principalmente davanti a te, o re Agrippa, acciocchè, fattane l’inquisizione, io abbia che scrivere.</verse>
    <verse number="27">Perciocchè mi par cosa fuor di ragione di mandare un prigione, e non significar le accuse che son contro a lui.</verse>
  </chapter>
  <chapter number="26">
    <verse number="1">Ed Agrippa disse a Paolo: Ei ti si permette di parlar per te medesimo. Allora Paolo, distesa la mano, parlò a sua difesa in questa maniera:</verse>
    <verse number="2">Re Agrippa, io mi reputo felice di dover oggi purgarmi davanti a te di tutte le cose, delle quali sono accusato da’ Giudei.</verse>
    <verse number="3">Principalmente, sapendo che tu hai conoscenza di tutti i riti, e quistioni, che son fra i Giudei; perciò ti prego che mi ascolti pazientemente.</verse>
    <verse number="4">Quale adunque sia stata, dalla mia giovanezza, la mia maniera di vivere, fin dal principio, per mezzo la mia nazione in Gerusalemme, tutti i Giudei lo sanno.</verse>
    <verse number="5">Poichè mi hanno innanzi conosciuto fin dalla mia prima età, e sanno se voglion renderne testimonianza, che secondo la più squisita setta della nostra religione, son vissuto Fariseo.</verse>
    <verse number="6">Ed ora, io sto a giudicio per la speranza della promessa fatta da Dio a’ padri.</verse>
    <verse number="7">Alla quale le nostre dodici tribù, servendo del continuo a Dio, giorno e notte, sperano di pervenire; per quella speranza sono io, o re Agrippa, accusato da’ Giudei.</verse>
    <verse number="8">Che? è egli da voi giudicato incredibile che Iddio risusciti i morti?</verse>
    <verse number="9">Ora dunque, quant’è a me, ben avea pensato che mi conveniva far molte cose contro al nome di Gesù il Nazareo.</verse>
    <verse number="10">Il che eziandio feci in Gerusalemme; ed avendone ricevuta la podestà da’ principali sacerdoti, io serrai nelle prigioni molti de’ santi; e, quando erano fatti morire, io vi diedi la mia voce.</verse>
    <verse number="11">E spesse volte, per tutte le sinagoghe, con pene li costrinsi a bestemmiare; ed infuriato oltre modo contro a loro, li perseguitai fin nelle città straniere.</verse>
    <verse number="12">Il che facendo, come io andava eziandio in Damasco, con la podestà, e commissione da parte de’ principali sacerdoti, io vidi, o re, per lo cammino, di mezzo giorno,</verse>
    <verse number="13">una luce maggiore dello splendor del sole, la quale dal cielo lampeggiò intorno a me, ed a coloro che facevano il viaggio meco.</verse>
    <verse number="14">Ed essendo noi tutti caduti in terra, io udii una voce che mi parlò, e disse in lingua ebrea: Saulo, Saulo, perchè mi perseguiti? ei ti è duro di ricalcitrar contro agli stimoli.</verse>
    <verse number="15">Ed io dissi: Chi sei tu, Signore? Ed egli disse: Io son Gesù, il qual tu perseguiti.</verse>
    <verse number="16">Ma levati, e sta’ in piedi; perciocchè per questo ti sono apparito, per ordinarti ministro, e testimonio delle cose, le quali tu hai vedute; e di quelle ancora, per le quali io ti apparirò,</verse>
    <verse number="17">riscotendoti dal popolo, e dai Gentili, a’ quali ora ti mando;</verse>
    <verse number="18">per aprir loro gli occhi, e convertirli dalle tenebre alla luce, e dalla podestà di Satana a Dio; acciocchè ricevano, per la fede in me, remission de’ peccati, e sorte fra i santificati.</verse>
    <verse number="19">Perciò, o re Agrippa, io non sono stato disubbidiente alla celeste apparizione.</verse>
    <verse number="20">Anzi, prima a que’ di Damasco, e poi in Gerusalemme, e per tutto il paese della Giudea, ed a’ Gentili, ho annunziato che si ravveggano, e si convertano a Dio, facendo opere convenevoli al ravvedimento.</verse>
    <verse number="21">Per queste cose i Giudei, avendomi preso nel tempio, tentarono d’uccidermi.</verse>
    <verse number="22">Ma, per l’aiuto di Dio, son durato fino a questo giorno, testificando a piccoli ed a grandi; non dicendo nulla, dalle cose infuori che i profeti e Mosè hanno dette dovere avvenire.</verse>
    <verse number="23">Cioè: che il Cristo sofferirebbe; e ch’egli, ch’è il primo della risurrezion de’ morti, annunzierebbe luce al popolo, ed a’ Gentili.</verse>
    <verse number="24">Ora, mentre Paolo diceva queste cose a sua difesa, Festo disse ad alta voce: Paolo, tu farnetichi; le molte lettere ti mettono fuor del senno.</verse>
    <verse number="25">Ma egli disse: Io non farnetico, eccellentissimo Festo; anzi ragiono parole di verità, e di senno ben composto.</verse>
    <verse number="26">Perciocchè il re, al quale ancora parlo francamente, sa bene la verità di queste cose; imperocchè io non posso credere che alcuna di queste cose gli sia occulta; poichè questo non è stato fatto in un cantone.</verse>
    <verse number="27">O re Agrippa, credi tu a’ profeti? io so che tu ci credi.</verse>
    <verse number="28">Ed Agrippa disse a Paolo: Per poco che tu mi persuadi di divenir Cristiano.</verse>
    <verse number="29">E Paolo disse: Piacesse a Dio che, e per poco, ed affatto, non solamente tu, ma ancora tutti coloro che oggi mi ascoltano, divenissero tali quali son io, da questi legami infuori.</verse>
    <verse number="30">E dopo ch’egli ebbe dette queste cose, il re si levò, e insieme il governatore, e Bernice, e quelli che sedevano con loro.</verse>
    <verse number="31">E ritrattisi in disparte, parlavano gli uni agli altri, dicendo: Quest’uomo non ha fatto nulla che meriti morte, o prigione.</verse>
    <verse number="32">Ed Agrippa disse a Festo: Quest’uomo poteva esser liberato, se non si fosse richiamato a Cesare.</verse>
  </chapter>
  <chapter number="27">
    <verse number="1">ORA, dopo che fu determinato che noi navigheremmo in Italia, Paolo, e certi altri prigioni, furono consegnati ad un centurione, chiamato per nome Giulio, della schiera Augusta.</verse>
    <verse number="2">E, montati sopra una nave Adramittina, noi partimmo, con intenzion di costeggiare i luoghi dell’Asia, avendo con noi Aristarco Macedone Tessalonicese.</verse>
    <verse number="3">E il giorno seguente arrivammo a Sidon; e Giulio, usando umanità inverso Paolo, gli permise di andare a’ suoi amici, perchè avesser cura di lui.</verse>
    <verse number="4">Poi, essendo partiti di là, navigammo sotto Cipri; perciocchè i venti erano contrari.</verse>
    <verse number="5">E, passato il mar di Cilicia, e di Panfilia, arrivammo a Mira di Licia.</verse>
    <verse number="6">E il centurione, trovata qui una nave Alessandrina che faceva vela in Italia, ci fece montar sopra.</verse>
    <verse number="7">E, navigando per molti giorni lentamente, ed appena pervenuti di rincontro a Gnido, per l’impedimento che ci dava il vento, navigammo sotto Creti, di rincontro a Salmona.</verse>
    <verse number="8">E, costeggiando quella con gran difficoltà, venimmo in un certo luogo, detto Belli porti, vicin del quale era la città di Lasea.</verse>
    <verse number="9">Ora, essendo già passato molto tempo, ed essendo la navigazione omai pericolosa; poichè anche il digiuno era già passato, Paolo ammonì que’ della nave, dicendo loro:</verse>
    <verse number="10">Uomini, io veggo che la navigazione sarà con offesa, e grave danno, non solo del carico, e della nave, ma anche delle nostre proprie persone.</verse>
    <verse number="11">Ma il centurione prestava più fede al padron della nave, ed al nocchiero, che alle cose dette da Paolo.</verse>
    <verse number="12">E, perchè il porto non era ben posto da vernare, i più furono di parere di partirsi di là, per vernare in Fenice, porto di Creti, che riguarda verso il vento Libeccio, e Maestro; se pure in alcun modo potevano arrivarvi.</verse>
    <verse number="13">Ora, messosi a soffiar l’Austro, pensando esser venuti a capo del lor proponimento, levate le ancore, costeggiavano Creti più da presso.</verse>
    <verse number="14">Ma, poco stante, un vento turbinoso, che si domanda Euroclidone percosse l’isola.</verse>
    <verse number="15">Ed essendo la nave portata via, e non potendo reggere al vento, noi la lasciammo in abbandono; e così eravamo portati.</verse>
    <verse number="16">E scorsi sotto una isoletta, chiamata Clauda, appena potemmo avere in nostro potere lo schifo.</verse>
    <verse number="17">Il quale avendo pur tratto sopra la nave, i marinari usavano tutti i ripari, cingendo la nave di sotto; e, temendo di percuoter nella secca, calarono le vele, ed erano così portati.</verse>
    <verse number="18">Ed essendo noi fieramente travagliati dalla tempesta, il giorno seguente fecero il getto.</verse>
    <verse number="19">E tre giorni appresso, con le nostre proprie mani gettammo in mare gli arredi della nave.</verse>
    <verse number="20">E non apparendo nè sole, nè stelle, già per molti giorni, e soprastando non piccola tempesta, omai era tolta ogni speranza di scampare.</verse>
    <verse number="21">Ora, dopo che furono stati lungamente senza prender pasto, Paolo si levò in mezzo di loro, e disse: Uomini, ben conveniva credermi, e non partir di Creti; e risparmiar quest’offesa, e questa perdita.</verse>
    <verse number="22">Ma pure, al presente vi conforto a star di buon cuore, perciocchè non vi sarà perdita della vita d’alcun di voi, ma sol della nave.</verse>
    <verse number="23">Perciocchè un angelo dell’Iddio, di cui sono, ed al qual servo, mi è apparito questa notte, dicendo:</verse>
    <verse number="24">Paolo, non temere; ei ti conviene comparir davanti a Cesare; ed ecco, Iddio ti ha donati tutti coloro che navigan teco.</verse>
    <verse number="25">Perciò, o uomini, state di buon cuore, perciocchè io ho fede in Dio che così avverrà, come mi è stato detto.</verse>
    <verse number="26">Or ci bisogna percuotere in un’isola.</verse>
    <verse number="27">E la quartadecima notte essendo venuta, mentre eravamo portati qua e là nel mare Adriatico, in su la mezzanotte i marinari ebbero opinione ch’erano vicini di qualche terra.</verse>
    <verse number="28">E, calato lo scandaglio, trovarono venti braccia; ed essendo passati un poco più oltre, ed avendo scandagliato di nuovo, trovarono quindici braccia.</verse>
    <verse number="29">E temendo di percuotere in luoghi scogliosi, gettarono dalla poppa quattro ancore, aspettando con desiderio che si facesse giorno.</verse>
    <verse number="30">Ora, cercando i marinari di fuggir dalla nave, ed avendo calato lo schifo in mare, sotto specie di voler calare le ancore dalla proda.</verse>
    <verse number="31">Paolo disse al centurione, ed a’ soldati: Se costoro non restano nella nave, voi non potete scampare.</verse>
    <verse number="32">Allora i soldati tagliarono le funi dello schifo, e lo lasciarono cadere.</verse>
    <verse number="33">Ed aspettando che si facesse giorno, Paolo confortava tutti a prender cibo, dicendo: Oggi sono quattordici giorni che voi dimorate digiuni, aspettando, senza prender nulla.</verse>
    <verse number="34">Perciò, io vi esorto di prender cibo: perciocchè, questo farà la vostra salute; imperocchè non caderà pur un capello dal capo d’alcun di voi.</verse>
    <verse number="35">E, dette queste cose, prese del pane, e rendè grazie a Dio, in presenza di tutti; poi rottolo, cominciò a mangiare.</verse>
    <verse number="36">E tutti, fatto buon animo, presero anch’essi cibo.</verse>
    <verse number="37">Or noi eravamo in su la nave fra tutti dugensettantasei persone.</verse>
    <verse number="38">E quando furono saziati di cibo, alleviarono la nave, gittando il frumento in mare.</verse>
    <verse number="39">E, quando fu giorno, non riconoscevano il paese; ma scorsero un certo seno che avea lito, nel qual presero consiglio di spinger la nave, se potevano.</verse>
    <verse number="40">Ed avendo ritratte le ancore, ed insieme sciolti i legami de’ timoni, si rimisero alla mercè del mare; ed alzata la vela maestra al vento, traevano al lito.</verse>
    <verse number="41">Ma, incorsi in una piaggia, che avea il mare da amendue i lati, vi percossero la nave; e la proda, ficcatasi in quella, dimorava immobile; ma la poppa si sdruciva per lo sforzo delle onde.</verse>
    <verse number="42">Or il parer de’ soldati era d’uccidere i prigioni, acciocchè niuno se ne fuggisse a nuoto.</verse>
    <verse number="43">Ma il centurione, volendo salvar Paolo, li stolse da quel consiglio, e comandò che coloro che potevano nuotare si gettassero i primi, e scampassero in terra.</verse>
    <verse number="44">E gli altri, chi sopra tavole, chi sopra alcuni pezzi della nave; e così avvenne che tutti si salvarono in terra.</verse>
  </chapter>
  <chapter number="28">
    <verse number="1">E, DOPO che furono scampati, allora conobbero che l’isola si chiamava Malta.</verse>
    <verse number="2">E i Barbari usarono inverso noi non volgare umanità; perciocchè, acceso un gran fuoco, ci accolsero tutti, per la pioggia che faceva, e per lo freddo.</verse>
    <verse number="3">Or Paolo, avendo adunata una quantità di sermenti, e postala in sul fuoco, una vipera uscì fuori per lo caldo, e gli si avventò alla mano.</verse>
    <verse number="4">E, quando i Barbari videro la bestia che gli pendeva dalla mano, dissero gli uni agli altri: Quest’uomo del tutto è micidiale, poichè essendo scampato dal mare, pur la vendetta divina non lo lascia vivere.</verse>
    <verse number="5">Ma Paolo, scossa la bestia nel fuoco, non ne sofferse male alcuno.</verse>
    <verse number="6">Or essi aspettavano ch’egli enfierebbe, o caderebbe di subito morto; ma, poichè ebbero lungamente aspettato, ed ebber veduto che non gliene avveniva alcuno inconveniente, mutarono parere, e dissero ch’egli era un dio.</verse>
    <verse number="7">Or il principale dell’isola, chiamato per nome Publio, avea le sue possessioni in que’ contorni; ed esso ci accolse, e ci albergò tre giorni amichevolmente.</verse>
    <verse number="8">E s’imbattè che il padre di Publio giacea in letto, malato di febbre, e di dissenteria; e Paolo andò a trovarlo; ed avendo fatta l’orazione, ed impostegli le mani, lo guarì.</verse>
    <verse number="9">Essendo adunque avvenuto questo, ancora gli altri che aveano delle infermità nell’isola venivano, ed eran guariti.</verse>
    <verse number="10">I quali ancora ci fecero grandi onori; e, quando ci partimmo, ci fornirono delle cose necessarie.</verse>
    <verse number="11">E, TRE mesi appresso, noi ci partimmo sopra una nave Alessandrina, che avea per insegna Castore e Polluce, la quale era vernata nell’isola.</verse>
    <verse number="12">Ed arrivati a Siracusa, vi dimorammo tre giorni.</verse>
    <verse number="13">E di là girammo, ed arrivammo a Reggio. Ed un giorno appresso, levatosi l’Austro, in due giorni arrivammo a Pozzuoli.</verse>
    <verse number="14">Ed avendo quivi trovati de’ fratelli, fummo pregati di dimorare presso a loro sette giorni. E così venimmo a Roma.</verse>
    <verse number="15">Or i fratelli di là, avendo udite le novelle di noi, ci vennero incontro fino al Foro Appio, ed alle Tre Taverne; e Paolo, quando li ebbe veduti, rendè grazie a Dio, e prese animo.</verse>
    <verse number="16">E, quando fummo giunti a Roma, il centurione mise i prigioni in man del capitan maggiore della guardia; ma a Paolo fu conceduto d’abitar da sè, col soldato che lo guardava.</verse>
    <verse number="17">E, tre giorni appresso, Paolo chiamò i principali de’ Giudei; e, quando furono raunati, disse loro: Uomini fratelli, senza che io abbia fatta cosa alcuna contro al popolo, nè contro a’ riti de’ padri, sono stato da Gerusalemme fatto prigione, e dato in man de’ Romani.</verse>
    <verse number="18">I quali avendomi esaminato, volevano liberarmi; perciocchè non vi era in me alcuna colpa degna di morte.</verse>
    <verse number="19">Ma, opponendosi i Giudei, io fui costretto di richiamarmi a Cesare; non già come se io avessi da accusar la mia nazione d’alcuna cosa.</verse>
    <verse number="20">Per questa cagione adunque vi ho chiamati, per vedervi, e per parlarvi; perciocchè per la speranza d’Israele son circondato di questa catena.</verse>
    <verse number="21">Ma essi gli dissero: Noi non abbiam ricevute alcune lettere di Giudea intorno a te; nè pure è venuto alcun de’ fratelli, che abbia rapportato, o detto alcun male di te.</verse>
    <verse number="22">Ben chiediamo intender da te ciò che tu senti, perciocchè, quant’è a cotesta setta, ci è noto che per tutto è contradetta.</verse>
    <verse number="23">Ed avendogli dato un giorno, vennero a lui nell’albergo in gran numero; ed egli esponeva, e testificava loro il regno di Dio; e per la legge di Mosè, e per li profeti, dalla mattina fino alla sera, persuadeva loro le cose di Gesù.</verse>
    <verse number="24">Ed alcuni credettero alle cose da lui dette, ma gli altri non credevano.</verse>
    <verse number="25">Ed essendo in discordia gli uni con gli altri, si dipartirono, avendo loro Paolo detta questa unica parola: Ben parlò lo Spirito Santo a’ nostri padri per lo profeta Isaia, dicendo:</verse>
    <verse number="26">Va’ a questo popolo, e digli: Voi udirete bene, ma non intenderete; voi riguarderete bene, ma non vedrete.</verse>
    <verse number="27">Perciocchè il cuor di questo popolo è ingrassato, ed odono gravemente con gli orecchi, e chiudono gli occhi; che talora non veggano con gli occhi, e non odano con gli orecchi, e non intendano col cuore, e non si convertano, ed io li sani.</verse>
    <verse number="28">Sappiate adunque che questa salute di Dio è mandata a’ Gentili, i quali ancora l’ascolteranno.</verse>
    <verse number="29">E, quando egli ebbe dette queste cose, i Giudei se ne andarono, avendo gran quistione fra loro stessi.</verse>
    <verse number="30">E Paolo dimorò due anni intieri in una sua casa tolta a fitto, ed accoglieva tutti coloro che venivano a lui;</verse>
    <verse number="31">predicando il regno di Dio, ed insegnando le cose di Gesù Cristo, con ogni franchezza, senza divieto.</verse>
  </chapter>
</book>
