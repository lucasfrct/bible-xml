<?xml version="1.0" encoding="UTF-8"?>
<book version="diodati" name="marcos" chapters="16" verses="678" source="Giovanni Diodati" edition="Bíblia Pédia &amp;copy; 2010" abbrev="mc">
  <chapter number="1">
    <verse number="1">IL principio dell’evangelo di Gesù Cristo, Figliuol di Dio.</verse>
    <verse number="2">Secondo ch’egli è scritto ne’ profeti: Ecco, io mando il mio Angelo davanti alla tua faccia, il qual preparerà la tua via d’innanzi a te.</verse>
    <verse number="3">Vi è una voce d’uno che grida nel deserto: Acconciate la via del Signore, addirizzate i suoi sentieri.</verse>
    <verse number="4">Giovanni battezzava nel deserto, e predicava il battesimo della penitenza, in remission de’ peccati.</verse>
    <verse number="5">E tutto il paese della Giudea, e que’ di Gerusalemme, uscivano a lui, ed eran tutti battezzati da lui nel fiume Giordano, confessando i lor peccati.</verse>
    <verse number="6">Or Giovanni era vestito di pel di cammello, avea una cintura di cuoio intorno a’ lombi, e mangiava locuste, e miele salvatico.</verse>
    <verse number="7">E predicava, dicendo: Dietro a me vien colui ch’è più forte di me, di cui io non son degno, chinandomi, di sciogliere il correggiuol delle scarpe.</verse>
    <verse number="8">Io vi ho battezzati con acqua, ma esso vi battezzerà con lo Spirito Santo.</verse>
    <verse number="9">ED avvenne in que’ giorni, che Gesù venne di Nazaret di Galilea, e fu battezzato da Giovanni, nel Giordano.</verse>
    <verse number="10">E subito, come egli saliva fuor dell’acqua, vide fendersi i cieli, e lo Spirito scendere sopra esso in somiglianza di colomba.</verse>
    <verse number="11">E venne una voce dal cielo, dicendo: Tu sei il mio diletto Figliuolo, nel quale io ho preso il mio compiacimento.</verse>
    <verse number="12">E tosto appresso, lo Spirito lo sospinse nel deserto.</verse>
    <verse number="13">E fu quivi nel deserto quaranta giorni, tentato da Satana; e stava con le fiere, e gli angeli gli ministravano.</verse>
    <verse number="14">ORA, dopo che Giovanni fu messo in prigione, Gesù venne in Galilea, predicando l’evangelo del regno di Dio; e dicendo:</verse>
    <verse number="15">Il tempo è compiuto, e il regno di Dio è vicino; ravvedetevi, e credete all’evangelo.</verse>
    <verse number="16">Ora, passeggiando lungo il mar della Galilea, egli vide Simone, e Andrea, fratello d’esso Simone, che gettavano la lor rete in mare; perciocchè erano pescatori.</verse>
    <verse number="17">E Gesù disse loro: Venite dietro a me, ed io vi farò esser pescatori d’uomini.</verse>
    <verse number="18">Ed essi, lasciate prestamente le lor reti, lo seguitarono.</verse>
    <verse number="19">Poi, passando un poco più oltre di là, vide Giacomo di Zebedeo, e Giovanni, suo fratello, i quali racconciavan le lor reti nella navicella;</verse>
    <verse number="20">e subito li chiamò; ed essi, lasciato Zebedeo lor padre, nella navicella, con gli operai, se ne andarono dietro a lui.</verse>
    <verse number="21">ED entrarono in Capernaum, e subito, in giorno di sabato, egli entrò nella sinagoga, ed insegnava.</verse>
    <verse number="22">E gli uomini stupivano della sua dottrina, perciocchè egli li ammaestrava come avendo autorità, e non come gli Scribi.</verse>
    <verse number="23">Ora, nella lor sinagoga vi era un uomo posseduto da uno spirito immondo, il qual diede un grido,</verse>
    <verse number="24">dicendo: Ahi! che vi +e fra te e noi, o Gesù Nazareno? sei tu venuto per mandarci in perdizione? io so chi tu sei: il Santo di Dio.</verse>
    <verse number="25">Ma Gesù lo sgridò dicendo: Ammutolisci, ed esci fuori di lui.</verse>
    <verse number="26">E lo spirito immondo, straziatolo, e gridando con gran voce, uscì fuori di lui.</verse>
    <verse number="27">E tutti sbigottirono, talchè domandavan fra loro: Che cosa è questa? quale è questa nuova dottrina? poichè egli con autorità comanda eziandio agli spiriti immondi, ed essi gli ubbidiscono.</verse>
    <verse number="28">E la sua fama andò subito per tutta la contrada circonvicina della Galilea.</verse>
    <verse number="29">E TOSTO appresso, essendo usciti della sinagoga, vennero, con Giacomo e Giovanni, in casa di Simone e di Andrea.</verse>
    <verse number="30">Or la suocera di Simone giaceva in letto, con la febbre; ed essi subito gliene parlarono.</verse>
    <verse number="31">Ed egli, accostatosi, la prese per la mano, e la sollevò; e subito la febbre la lasciò, ed ella ministrava loro.</verse>
    <verse number="32">Poi, fattosi sera, quando il sole andava sotto, gli menarono tutti coloro che stavan male, e gl’indemoniati.</verse>
    <verse number="33">E tutta la città era raunata all’uscio.</verse>
    <verse number="34">Ed egli ne guarì molti che stavan male di diverse malattie, e cacciò molti demoni; e non permetteva a’ demoni di parlare, perciocchè sapevano chi egli era.</verse>
    <verse number="35">Poi, la mattina, essendo ancor molto buio, Gesù si levò, e se ne andò in luogo deserto, e quivi orava.</verse>
    <verse number="36">E Simone, e gli altri ch’eran con lui gli andarono dietro.</verse>
    <verse number="37">E, trovatolo, gli dissero: Tutti ti cercano.</verse>
    <verse number="38">Ed egli disse loro: Andiamo alle castella vicine, acciocchè io predichi ancora là; poichè è per questo che io sono uscito.</verse>
    <verse number="39">Ed egli andava predicando nelle lor sinagoghe, per tutta la Galilea, e cacciando i demoni.</verse>
    <verse number="40">ED un lebbroso venne a lui, pregandolo, ed inginocchiandosi davanti a lui, e dicendogli: Se tu vuoi, tu puoi mondarmi.</verse>
    <verse number="41">E Gesù, mosso a pietà, distese la mano, e lo toccò, e gli disse: Sì, io lo voglio, sii mondato.</verse>
    <verse number="42">E come egli ebbe detto questo, subito la lebbra si partì da lui, e fu mondato.</verse>
    <verse number="43">E Gesù, avendogli fatti severi divieti, lo mandò prestamente via;</verse>
    <verse number="44">e gli disse: Guarda che tu nol dica ad alcuno; anzi va’, mostrati al sacerdote, ed offerisci per la tua purificazione le cose che Mosè ha ordinate in testimonianza a loro.</verse>
    <verse number="45">Ma egli, essendo uscito, cominciò a predicare, e a divolgar grandemente la cosa, talchè Gesù non poteva più palesemente entrar nella città; anzi se ne stava di fuori in luoghi deserti, e d’ogni luogo si veniva a lui.</verse>
  </chapter>
  <chapter number="2">
    <verse number="1">ED alquanti giorni appresso, egli entrò di nuovo in Capernaum; e s’intese ch’egli era in casa.</verse>
    <verse number="2">E subito si raunò gran numero di gente, talchè non pure i contorni della porta li potevan più contenere; ed egli annunziava loro la parola.</verse>
    <verse number="3">Allora vennero a lui alcuni che menavano un paralitico, portato da quattro.</verse>
    <verse number="4">E, non potendosi accostare a lui, per la calca, scopersero il tetto della casa dove era Gesù; e, foratolo, calarono il letticello, in sul quale giaceva il paralitico.</verse>
    <verse number="5">E Gesù, veduta la lor fede, disse al paralitico: Figliuolo, i tuoi peccati ti son rimessi.</verse>
    <verse number="6">Or alcuni d’infra gli Scribi sedevano quivi, e ragionavan ne’ lor cuori, dicendo:</verse>
    <verse number="7">Perchè pronunzia costui bestemmie in questa maniera? chi può rimettere i peccati, se non il solo Dio?</verse>
    <verse number="8">E Gesù, avendo subito conosciuto, per lo suo Spirito, che ragionavan così fra sè stessi, disse loro: Perchè ragionate voi coteste cose ne’ vostri cuori?</verse>
    <verse number="9">Quale è più agevole, dire al paralitico: I tuoi peccati ti son rimessi; ovver dire: Levati, togli il tuo letticello, e cammina?</verse>
    <verse number="10">Ora, acciocchè voi sappiate che il Figliuol dell’uomo ha podestà di rimettere i peccati in terra,</verse>
    <verse number="11">io ti dico disse egli al paralitico: Levati, togli il tuo letticello, e vattene a casa tua.</verse>
    <verse number="12">Ed egli prestamente si levò; e, caricatosi addosso il suo letticello, uscì in presenza di tutti; talchè tutti stupivano, e glorificavano Iddio, dicendo: Giammai non vedemmo cotal cosa.</verse>
    <verse number="13">POI appresso Gesù uscì di nuovo lungo il mare; e tutta la moltitudine veniva a lui, ed egli li ammaestrava.</verse>
    <verse number="14">E passando, vide Levi, il figliuol di Alfeo, che sedeva al banco della gabella. Ed egli gli disse: Seguitami. Ed egli, levatosi, lo seguitò.</verse>
    <verse number="15">Ed avvenne che, mentre Gesù era a tavola in casa d’esso, molti pubblicani e peccatori erano anch’essi a tavola con lui, e co’ suoi discepoli; perciocchè eran molti, e l’aveano seguitato.</verse>
    <verse number="16">E gli Scribi e i Farisei, vedutolo mangiar co’ pubblicani e co’ peccatori, dissero a’ suoi discepoli: Che vuol dir ch’egli mangia e beve co’ pubblicani e co’ peccatori?</verse>
    <verse number="17">E Gesù, udito ciò, disse loro: I sani non hanno bisogno di medico, ma i malati; io non son venuto per chiamare i giusti, anzi i peccatori, a penitenza.</verse>
    <verse number="18">OR i discepoli di Giovanni, e quei de’ Farisei, digiunavano. E quelli vennero a Gesù, e gli dissero: Perchè digiunano i discepoli di Giovanni, e quei de’ Farisei, e i tuoi discepoli non digiunano?</verse>
    <verse number="19">E Gesù disse loro: Que’ della camera delle nozze possono eglino digiunare, mentre lo sposo è con loro? quanto tempo hanno seco lo sposo non possono digiunare.</verse>
    <verse number="20">Ma verranno i giorni, che lo sposo sarà loro tolto, ed allora in que’ giorni digiuneranno.</verse>
    <verse number="21">Niuno eziandio cuce una giunta di panno nuovo sopra un vestimento vecchio; altrimenti, quel nuovo ripieno strappa del vecchio, e la rottura si fa peggiore.</verse>
    <verse number="22">Parimente, niuno mette vino nuovo in otri vecchi; altrimenti, il vin nuovo rompe gli otri, e il vino si spande, e gli otri si perdono; anzi conviensi mettere il vino nuovo in otri nuovi.</verse>
    <verse number="23">ED avvenne, in un giorno di sabato, ch’egli camminava per li seminati, e i suoi discepoli presero a svellere delle spighe, camminando.</verse>
    <verse number="24">E i Farisei gli dissero: Vedi, perchè fanno essi ciò che non è lecito in giorno di sabato?</verse>
    <verse number="25">Ed egli disse loro: Non avete voi mai letto ciò che fece Davide, quando ebbe bisogno, ed ebbe fame, egli, e coloro ch’erano con lui?</verse>
    <verse number="26">Come egli entrò nella casa di Dio, sotto il sommo sacerdote Abiatar, e mangiò i pani di presentazione, i quali non è lecito di mangiare, se non a’ sacerdoti, e ne diede ancora a coloro ch’eran con lui?</verse>
    <verse number="27">Poi disse loro: Il sabato è fatto per l’uomo, e non l’uomo per il sabato.</verse>
    <verse number="28">Dunque il Figliuol dell’uomo è Signore eziandio del sabato.</verse>
  </chapter>
  <chapter number="3">
    <verse number="1">POI egli entrò di nuovo nella sinagoga, e quivi era un uomo che avea la mano secca.</verse>
    <verse number="2">Ed essi l’osservavano se lo sanerebbe in giorno di sabato, per accusarlo.</verse>
    <verse number="3">Ed egli disse all’uomo che avea la mano secca: Levati là nel mezzo.</verse>
    <verse number="4">Poi disse loro: È egli lecito di far bene o male; di salvare una persona, o di ucciderla, in giorno di sabato? Ma essi tacevano.</verse>
    <verse number="5">Allora, avendoli guardati attorno con indegnazione, contristato per l’induramento del cuor loro, disse a quell’uomo: Distendi la tua mano. Ed egli la distese. E la sua mano fu restituita sana come l’altra.</verse>
    <verse number="6">E i Farisei, essendo usciti, tenner subito consiglio con gli Erodiani contro a lui, come lo farebber morire.</verse>
    <verse number="7">Ma Gesù, co’ suoi discepoli, si ritrasse al mare, e gran moltitudine lo seguitò,</verse>
    <verse number="8">da Galilea, e da Giudea, e da Gerusalemme, e da Idumea, e da oltre il Giordano; parimente, una gran moltitudine da’ contorni di Tiro, e di Sidon, avendo udite le gran cose ch’egli faceva, venne a lui.</verse>
    <verse number="9">Ed egli disse a’ suoi discepoli, che vi fosse sempre una navicella appresso di lui, per la moltitudine; che talora non l’affollasse.</verse>
    <verse number="10">Perciocchè egli ne avea guariti molti; talchè tutti coloro che aveano qualche flagello si avventavano a lui, per toccarlo.</verse>
    <verse number="11">E gli spiriti immondi, quando lo vedevano, si gettavano davanti a lui, e gridavano, dicendo: Tu sei il Figliuol di Dio.</verse>
    <verse number="12">Ma egli li sgridava forte acciocchè nol manifestassero.</verse>
    <verse number="13">POI egli montò in sul monte, e chiamò a sè coloro ch’egli volle; ed essi andarono a lui.</verse>
    <verse number="14">Ed egli ne ordinò dodici, per esser con lui, e per mandarli a predicare;</verse>
    <verse number="15">e per aver la podestà di sanare le infermità, e di cacciare i demoni.</verse>
    <verse number="16">Il primo fu Simone, al quale ancora pose nome Pietro.</verse>
    <verse number="17">Poi Giacomo figliuol di Zebedeo; e Giovanni, fratello di Giacomo, a’ quali pose nome Boanerges, che vuol dire: Figliuoli di tuono;</verse>
    <verse number="18">e Andrea, e Filippo, e Bartolomeo, e Matteo, e Toma, e Giacomo figliuol di Alfeo; e Taddeo, e Simone Cananeo;</verse>
    <verse number="19">e Giuda Iscariot, il quale anche lo tradì.</verse>
    <verse number="20">POI vennero in casa. Ed una moltitudine si raunò di nuovo; talchè non potevano pur prender cibo.</verse>
    <verse number="21">Or i suoi, udite queste cose, uscirono per pigliarlo, perciocchè dicevano: Egli è fuori di sè.</verse>
    <verse number="22">Ma gli Scribi ch’eran discesi di Gerusalemme, dicevano: Egli ha Beelzebub; e per lo principe de’ demoni, caccia i demoni.</verse>
    <verse number="23">Ma egli, chiamatili a sè, disse loro in similitudine: Come può Satana cacciar Satana?</verse>
    <verse number="24">E se un regno è diviso in parti contrarie, egli non può durare.</verse>
    <verse number="25">E, se una casa è divisa in parti contrarie, ella non può durare.</verse>
    <verse number="26">Così, se Satana si leva contro a sè stesso, ed è diviso in parti contrarie, egli non può durare, anzi vien meno.</verse>
    <verse number="27">Niuno può entrar nella casa d’un uomo possente, e rapirgli le sue masserizie, se prima non l’ha legato; allora veramente gli prederà la casa.</verse>
    <verse number="28">Io vi dico in verità, che a’ figliuoli degli uomini sarà rimesso qualunque peccato, e qualunque bestemmia avranno detta.</verse>
    <verse number="29">Ma chiunque avrà bestemmiato contro allo Spirito Santo, giammai in eterno non ne avrà remissione; anzi sarà sottoposto ad eterno giudicio.</verse>
    <verse number="30">Or egli diceva questo, perciocchè dicevano: Egli ha lo spirito immondo.</verse>
    <verse number="31">I SUOI fratelli adunque, e sua madre, vennero; e, fermatisi di fuori, mandarono a chiamarlo.</verse>
    <verse number="32">Or la moltitudine sedeva d’intorno a lui, e gli disse: Ecco, tua madre, e i tuoi fratelli son là di fuori, e ti cercano.</verse>
    <verse number="33">Ma egli rispose loro, dicendo: Chi è mia madre, o chi sono i miei fratelli?</verse>
    <verse number="34">E, guardati in giro coloro che gli sedevano d’intorno, disse: Ecco mia madre, e i miei fratelli. Perciocchè,</verse>
    <verse number="35">chiunque avrà fatta la volontà di Dio, esso è mio fratello e mia sorella, e mia madre.</verse>
  </chapter>
  <chapter number="4">
    <verse number="1">POI prese di nuovo ad insegnare, presso al mare; ed una gran moltitudine si raunò presso a lui, talchè egli, montato nella navicella, sedeva in essa sul mare; e tutta la moltitudine era in terra, presso del mare.</verse>
    <verse number="2">Ed egli insegnava loro molte cose in parabole, e diceva loro nella sua dottrina:</verse>
    <verse number="3">Udite: Ecco, un seminatore uscì a seminare.</verse>
    <verse number="4">Ed avvenne che mentre egli seminava, una parte cadde lungo la via, e gli uccelli del cielo vennero, e la mangiarono.</verse>
    <verse number="5">Ed un’altra cadde in luoghi pietrosi, ove non avea molta terra; e subito nacque, perciocchè non avea terreno profondo;</verse>
    <verse number="6">ma quando il sole fu levato, fu riarsa; e, perciocchè non avea radice, si seccò.</verse>
    <verse number="7">Ed un’altra cadde fra le spine, e le spine crebbero, e l’affogarono, e non fece frutto.</verse>
    <verse number="8">Ed un’altra cadde in buona terra, e portò frutto, il quale montò, e crebbe; e portò l’uno trenta, l’altro sessanta e l’altro cento.</verse>
    <verse number="9">Poi egli disse: Chi ha orecchie da udire, oda.</verse>
    <verse number="10">Ora, quando egli fu in disparte coloro che lo seguitavano, co’ dodici, lo domandarono della parabola.</verse>
    <verse number="11">Ed egli disse loro: A voi è dato di conoscere il misterio del regno di Dio; ma a coloro che son di fuori tutte queste cose si propongono per parabole.</verse>
    <verse number="12">Acciocchè riguardino bene, ma non veggano; e odano bene, ma non intendano; che talora non si convertano, ed i peccati non sien loro rimessi.</verse>
    <verse number="13">Poi disse loro: Non intendete voi questa parabola? e come intenderete tutte le altre parabole?</verse>
    <verse number="14">Il seminatore è colui che semina la parola.</verse>
    <verse number="15">Or questi son coloro che ricevono la semenza lungo la strada, cioè, coloro ne’ quali la parola è seminata, e dopo che l’hanno udita, subito viene Satana, e toglie via la parola seminata ne’ loro cuori.</verse>
    <verse number="16">E simigliantemente questi son coloro che ricevono la semenza in luoghi pietrosi, cioè, coloro i quali, quando hanno udita la parola, prestamente la ricevono con allegrezza.</verse>
    <verse number="17">Ma non hanno in sè radice, anzi son di corta durata; e poi, avvenendo tribolazione, o persecuzione per la parola, subito sono scandalezzati.</verse>
    <verse number="18">E questi son coloro che ricevono la semenza fra le spine, cioè, coloro che odono la parola.</verse>
    <verse number="19">Ma le sollecitudini di questo secolo, e l’inganno delle ricchezze, e le cupidità delle altre cose, entrate, affogano la parola, onde diviene infruttuosa.</verse>
    <verse number="20">Ma questi son coloro che hanno ricevuta la semenza in buona terra, cioè, coloro i quali odono la parola, e la ricevono, e portano frutto, l’un trenta, e l’altro sessanta, e l’altro cento.</verse>
    <verse number="21">DISSE loro ancora: È la lampana recata, acciocchè si ponga sotto il moggio, o sotto il letto? non è ella recata, acciocchè sia posta sopra il candelliere?</verse>
    <verse number="22">Poichè nulla è occulto, che non debba esser manifestato; ed anche nulla è restato occulto per lo passato: ma è convenuto che fosse palesato.</verse>
    <verse number="23">Se alcuno ha orecchie da udire, oda.</verse>
    <verse number="24">Disse loro ancora: Ponete mente a ciò che voi udite. Della misura che misurate, vi sarà misurato; ed a voi che udite sarà sopraggiunto.</verse>
    <verse number="25">Perciocchè a chiunque ha, sarà dato; ma chi non ha, eziandio quel ch’egli ha gli sarà tolto.</verse>
    <verse number="26">OLTRE a ciò disse: Il regno di Dio è come se un uomo avesse gettata la semenza in terra;</verse>
    <verse number="27">e dormisse, e si levasse di giorno, e di notte; ed intanto la semenza germogliasse, e crescesse nella maniera ch’egli non sa.</verse>
    <verse number="28">Poichè la terra da sè stessa produce prima erba, poi spiga, poi grano compiuto nella spiga.</verse>
    <verse number="29">E quando il frutto è maturo, subito vi si mette la falce, perciocchè la mietitura è venuta.</verse>
    <verse number="30">DICEVA ancora: A che assomiglieremo il regno di Dio? o con qual similitudine lo rappresenteremo?</verse>
    <verse number="31">Egli è simile ad un granel di senape, il quale, quando è seminato in terra, è il più piccolo di tutti i semi che son sopra la terra;</verse>
    <verse number="32">ma, dopo che è stato seminato, cresce, e si fa la maggiore di tutte l’erbe, e fa rami grandi, talchè gli uccelli del cielo possono ripararsi sotto l’ombra sua.</verse>
    <verse number="33">E per molte tali parabole proponeva loro la parola, secondo che potevano udire.</verse>
    <verse number="34">E non parlava loro senza similitudine; ma, in disparte, egli dichiarava ogni cosa a’ suoi discepoli.</verse>
    <verse number="35">OR in quello stesso giorno, fattosi sera, disse loro: Passiamo all’altra riva.</verse>
    <verse number="36">E i discepoli, licenziata la moltitudine, lo raccolsero, così come egli era, nella navicella. Or vi erano delle altre navicelle con lui.</verse>
    <verse number="37">Ed un gran turbo di vento si levò, e cacciava le onde dentro alla navicella, talchè quella già si empieva.</verse>
    <verse number="38">Or egli era a poppa, dormendo sopra un guanciale. Ed essi lo destarono, e gli dissero: Maestro, non ti curi tu che noi periamo?</verse>
    <verse number="39">Ed egli, destatosi, sgridò il vento, e disse al mare: Taci, e sta’ cheto. E il vento si acquetò, e si fece gran bonaccia.</verse>
    <verse number="40">Poi disse loro: Perchè siete voi così timidi? come non avete voi fede?</verse>
    <verse number="41">Ed essi temettero di gran timore, e dicevano gli uni agli altri: Chi è pur costui, cui il vento ed il mare ubbidiscono?</verse>
  </chapter>
  <chapter number="5">
    <verse number="1">E GIUNSERO all’altra riva del mare nella contrada de’ Gadareni.</verse>
    <verse number="2">E, come Gesù fu uscito della navicella, subito gli venne incontro da’ monumenti, un uomo posseduto da uno spirito immondo.</verse>
    <verse number="3">Il quale avea la sua dimora fra i monumenti, e niuno potea tenerlo attaccato, non pur con catene.</verse>
    <verse number="4">Perciocchè spesso era stato attaccato con ceppi, e con catene; e le catene eran da lui state rotte, e i ceppi spezzati, e niuno potea domarlo.</verse>
    <verse number="5">E del continuo, notte e giorno, fra i monumenti, e su per li monti, andava gridando, e picchiandosi con pietre.</verse>
    <verse number="6">Ora, quando egli ebbe veduto Gesù da lungi, corse e l’adorò.</verse>
    <verse number="7">E dato un gran grido, disse: Che vi è fra me e te, Gesù, Figliuol dell’Iddio altissimo? Io ti scongiuro nel nome di Dio, che tu non mi tormenti.</verse>
    <verse number="8">Perciocchè egli gli diceva: Spirito immondo, esci di quest’uomo.</verse>
    <verse number="9">E Gesù gli domandò: Quale è il tuo nome? Ed esso rispose, dicendo: Io ho nome Legione, perciocchè siam molti.</verse>
    <verse number="10">Ed esso lo pregava molto che non li mandasse fuori di quella contrada.</verse>
    <verse number="11">Or quivi presso al monte era una gran greggia di porci che pasceva.</verse>
    <verse number="12">E tutti que’ demoni lo pregavano, dicendo: Mandaci in que’ porci, acciocchè entriamo in essi.</verse>
    <verse number="13">E Gesù prontamente lo permise loro; laonde quegli spiriti immondi, usciti, entraron ne’ porci; e quella greggia si gettò per lo precipizio nel mare or erano intorno a duemila, ed affogaron nel mare.</verse>
    <verse number="14">E coloro che pasturavano i porci fuggirono, e rapportaron la cosa nella città, e per li campi; e la gente uscì fuori, per vedere ciò che era avvenuto.</verse>
    <verse number="15">E venne a Gesù, e vide l’indemoniato che sedeva, ed era vestito; e colui che avea avuta la legione essere in buon senno; e temette.</verse>
    <verse number="16">E coloro che avean veduta la cosa raccontaron loro come era avvenuto all’indemoniato, e il fatto de’ porci.</verse>
    <verse number="17">Ed essi presero a pregarlo che se ne andasse da’ lor confini.</verse>
    <verse number="18">E come egli fu entrato nella navicella, colui ch’era stato indemoniato lo pregava di poter stare con lui.</verse>
    <verse number="19">Ma Gesù non gliel permise: anzi gli disse: Va’ a casa tua a’ tuoi, e racconta loro quanto gran cose il Signore ti ha fatte, e come egli ha avuta pietà di te.</verse>
    <verse number="20">Ed egli andò, e prese a predicare in Decapoli quanto gran cose Gesù gli avea fatte. E tutti si maravigliavano.</verse>
    <verse number="21">ED essendo Gesù di nuovo passato all’altra riva, in su la navicella, una gran moltitudine si raunò appresso di lui; ed egli se ne stava appresso del mare.</verse>
    <verse number="22">Ed ecco, un de’ capi della sinagoga, chiamato per nome Iairo, venne; e vedutolo, gli si gittò a’ piedi.</verse>
    <verse number="23">E lo pregava molto instantemente, dicendo: La mia figliolina è all’estremo; deh! vieni, e metti le mani sopra lei acciocchè sia salvata, ed ella viverà.</verse>
    <verse number="24">Ed egli se ne andò con lui, e gran moltitudine lo seguitava, e l’affollava.</verse>
    <verse number="25">Or una donna, che avea un flusso di sangue già da dodici anni,</verse>
    <verse number="26">ed avea sofferte molte cose da molti medici, ed avea speso tutto il suo, senza alcun giovamento, anzi più tosto era peggiorata;</verse>
    <verse number="27">avendo udito parlar di Gesù, venne di dietro, nella turba, e toccò il suo vestimento.</verse>
    <verse number="28">Perciocchè diceva: Se sol tocco i suoi vestimenti, sarò salva.</verse>
    <verse number="29">E in quello stante il flusso del suo sangue si stagnò; ed ella si avvide nel suo corpo ch’ella era guarita di quel flagello.</verse>
    <verse number="30">E subito Gesù, conoscendo in se stesso la virtù ch’era proceduta da lui, rivoltosi nella turba, disse: Chi mi ha toccati i vestimenti?</verse>
    <verse number="31">Ed i suoi discepoli gli dissero: Tu vedi la turba che ti affolla, e dici: Chi mi ha toccato?</verse>
    <verse number="32">Ma egli guardava pure attorno, per veder colei che avea ciò fatto.</verse>
    <verse number="33">E la donna, paurosa, e tremante, sapendo ciò ch’era stato fatto in lei, venne, e gli si gittò a’ piedi, e gli disse tutta la verità.</verse>
    <verse number="34">Ma egli le disse: Figliuola, la tua fede ti ha salvata; vattene in pace, e sii guarita del tuo flagello.</verse>
    <verse number="35">Mentre egli parlava ancora, vennero alcuni di casa del capo della sinagoga, dicendo: La tua figliuola è morta; perchè dài più molestia al Maestro?</verse>
    <verse number="36">Ma subito Gesù, udito ciò che si diceva, disse al capo della sinagoga: Non temere, credi solamente.</verse>
    <verse number="37">E non permise che alcuno lo seguitasse, se non Pietro, e Giacomo, e Giovanni, fratel di Giacomo.</verse>
    <verse number="38">E venne in casa del capo della sinagoga, e vide quivi un grande strepito, gente che piangevano, e facevano un grande urlare.</verse>
    <verse number="39">Ed entrato dentro, disse loro: Perchè fate tanto romore, e tanti pianti? la fanciulla non è morta, ma dorme.</verse>
    <verse number="40">Ed essi si ridevan di lui. Ma egli, messi fuori tutti, prese seco il padre e la madre della fanciulla, e coloro ch’erano con lui, ed entrò là dove la fanciulla giaceva.</verse>
    <verse number="41">E presa la fanciulla per la mano, le disse: Talita cumi; il che, interpretato, vuol dire: Fanciulla io tel dico, levati.</verse>
    <verse number="42">E subito la fanciullina si levò, e camminava; perciocchè era d’età di dodici anni. Ed essi sbigottirono di grande sbigottimento.</verse>
    <verse number="43">Ed egli comandò loro molto strettamente, che niuno lo sapesse; e ordinò che si desse da mangiare alla fanciulla.</verse>
  </chapter>
  <chapter number="6">
    <verse number="1">POI, egli si partì di là, e venne nella sua patria, e i suoi discepoli lo seguitarono.</verse>
    <verse number="2">E venuto il sabato, egli si mise ad insegnar nella sinagoga; e molti, udendolo, sbigottivano, dicendo: Onde ha costui queste cose? e quale è questa sapienza che gli è data? ed onde è che cotali potenti operazioni son fatte per mano sua?</verse>
    <verse number="3">Non è costui quel falegname, figliuol di Maria, fratel di Giacomo, di Iose, di Giuda, e di Simone? e non sono le sue sorelle qui appresso di noi? Ed erano scandalezzati in lui.</verse>
    <verse number="4">Ma Gesù disse loro: Niun profeta è disonorato, se non nella sua patria, e fra i suoi parenti, e in casa sua.</verse>
    <verse number="5">E non potè quivi fare alcuna potente operazione, salvo che, poste le mani sopra alcuni pochi infermi, li sanò.</verse>
    <verse number="6">E si maravigliava della loro incredulità; e andava attorno per le castella, insegnando.</verse>
    <verse number="7">ED egli chiamò a sè i dodici, e prese a mandarli a due a due; e diede loro podestà sopra gli spiriti immondi.</verse>
    <verse number="8">E comandò loro che non prendessero nulla per lo viaggio, se non solo un bastone; non tasca, non pane, non moneta nelle lor cinture.</verse>
    <verse number="9">E che fossero sol calzati di sandali, e non portassero due toniche indosso.</verse>
    <verse number="10">Disse loro ancora: Dovunque sarete entrati in alcuna casa, dimorate in quella, finchè usciate di quel luogo.</verse>
    <verse number="11">E se alcuni non vi ricevono, e non vi ascoltano, partitevi di là, e scotete la polvere di sotto a’ vostri piedi, in testimonianza contro a loro. Io vi dico in verità, che Sodoma e Gomorra saranno più tollerabilmente trattate nel giorno del giudizio, che quella città.</verse>
    <verse number="12">Essi adunque, partitisi, predicavano che gli uomini si ravvedessero.</verse>
    <verse number="13">E cacciavano molti demoni, ed ungevano d’olio molti infermi e li sanavano.</verse>
    <verse number="14">OR il re Erode udì parlar di Gesù, perciocchè il suo nome era divenuto chiaro, e diceva: Quel Giovanni che battezzava è risuscitato da’ morti; e perciò le potenze operano in lui.</verse>
    <verse number="15">Altri dicevano: Egli è Elia; ed altri: Egli è un profeta, pari ad un de’ profeti.</verse>
    <verse number="16">Ma Erode, udite quelle cose, disse: Egli è quel Giovanni, che io ho decapitato; esso è risuscitato da’ morti.</verse>
    <verse number="17">Perciocchè esso Erode avea mandato a prender Giovanni, e l’avea messo nei legami in prigione, a motivo di Erodiada, moglie di Filippo, suo fratello; perciocchè egli l’avea sposata,</verse>
    <verse number="18">e Giovanni avea detto ad Erode: Ei non ti è lecito di aver la moglie del tuo fratello.</verse>
    <verse number="19">Ed Erodiada gliene avea mal talento; e volentieri l’avrebbe fatto morire, ma non poteva.</verse>
    <verse number="20">Perciocchè Erode temeva Giovanni, conoscendolo uomo giusto, e santo; e l’osservava; ed avendolo udito, faceva molte cose, e volentieri l’udiva.</verse>
    <verse number="21">Ora, venuto un giorno opportuno, che Erode, nel giorno della sua natività, feceva un convito a’ suoi grandi, e capitani, ed a’ principali della Galilea;</verse>
    <verse number="22">la figliuola di essa Erodiada entrò, e ballò, e piacque ad Erode, ed a coloro ch’erano con lui a tavola. E il re disse alla fanciulla: Domandami tutto ciò che vorrai, ed io tel donerò.</verse>
    <verse number="23">E le giurò, dicendo: Io ti donerò tutto ciò che mi chiederai, fino alla metà del mio regno.</verse>
    <verse number="24">Ed essa uscì e disse a sua madre: Che chiederò? Ed ella disse: La testa di Giovanni Battista.</verse>
    <verse number="25">E subito rientrò frettolosamente al re, e gli fece la domanda, dicendo: Io desidero che subito tu mi dia in un piatto la testa di Giovanni Battista.</verse>
    <verse number="26">E benchè il re se ne attristasse grandemente, pur nondimeno per li giuramenti, e per rispetto di coloro ch’eran con lui a tavola, non gliel volle disdire.</verse>
    <verse number="27">E subito, mandato un sergente, comandò che fosse recata la testa di esso.</verse>
    <verse number="28">E quello andò e lo decapitò in prigione, e portò la sua testa in un piatto, e la diede alla fanciulla, e la fanciulla la diede a sua madre.</verse>
    <verse number="29">E i discepoli di esso, udito ciò, vennero e tolsero il suo corpo morto, e lo posero in un monumento.</verse>
    <verse number="30">OR gli Apostoli si accolsero appresso di Gesù, e gli rapportarono ogni cosa, tutto ciò che avean fatto ed insegnato.</verse>
    <verse number="31">Ed egli disse loro: Venite voi in disparte, in qualche luogo solitario, e riposatevi un poco; perciocchè coloro che andavano e venivano erano in gran numero, talchè quelli non aveano pur agio di mangiare.</verse>
    <verse number="32">E se ne andarono in su la navicella in un luogo solitario in disparte.</verse>
    <verse number="33">E la moltitudine li vide partire, e molti lo riconobbero; ed accorsero là a piè da tutte le città, e giunsero avanti loro, e si accolsero appresso di lui.</verse>
    <verse number="34">E Gesù smontato, vide una gran moltitudine, e si mosse a compassione inverso loro; perciocchè erano come pecore che non hanno pastore; e si mise ad insegnar loro molte cose.</verse>
    <verse number="35">Ed essendo già tardi, i suoi discepoli vennero a lui, e gli dissero: Questo luogo è deserto, e già è tardi.</verse>
    <verse number="36">Licenzia questa gente, acciocchè vadano per le villate, e per le castella d’intorno, e si comperino del pane, perciocchè non hanno nulla da mangiare.</verse>
    <verse number="37">Ma egli, rispondendo, disse loro: Date lor voi da mangiare. Ed essi gli dissero: Andremmo noi a comperar per dugento denari di pane, e darem loro da mangiare?</verse>
    <verse number="38">Ed egli disse loro: Quanti pani avete? andate, e vedete. Ed essi, dopo essersene accertati, dissero: Cinque, e due pesci.</verse>
    <verse number="39">Ed egli comandò loro che il facesser tutti coricar sopra l’erba verde, per brigate.</verse>
    <verse number="40">Ed essi si coricarono per cerchi, a cento, ed a cinquanta, per cerchio.</verse>
    <verse number="41">Poi prese i cinque pani, e i due pesci, e levò gli occhi al cielo, e fece la benedizione; poi ruppe i pani, e li diede a’ suoi discepoli, acciocchè li mettessero davanti a loro: egli spartì eziandio i due pesci a tutti.</verse>
    <verse number="42">E tutti mangiarono, e furon saziati.</verse>
    <verse number="43">E i discepoli levaron de’ pezzi de’ pani dodici corbelli pieni, ed anche qualche rimanente de’ pesci.</verse>
    <verse number="44">Or coloro che avean mangiato di que’ pani erano cinquemila uomini.</verse>
    <verse number="45">E TOSTO appresso egli costrinse i suoi discepoli a montar nella navicella, ed a trarre innanzi a lui all’altra riva, verso Betsaida, mentre egli licenziava la moltitudine.</verse>
    <verse number="46">Poi, quando l’ebbe accommiatata, se ne andò in sul monte, per orare.</verse>
    <verse number="47">E, fattosi sera, la navicella era in mezzo del mare, ed egli era in terra tutto solo. E vide i discepoli che travagliavano nel vogare,</verse>
    <verse number="48">perciocchè il vento era loro contrario; e intorno alla quarta vigilia della notte, egli venne a loro, camminando sopra il mare; e voleva passar oltre a loro.</verse>
    <verse number="49">Ma essi, vedutolo camminar sopra il mare, pensarono che fosse una fantasima, e sclamarono. Perciocchè tutti lo videro, e furon turbati;</verse>
    <verse number="50">ma egli tosto parlò con loro, e disse: State di buon cuore, son io, non temiate.</verse>
    <verse number="51">E montò a loro nella navicella, e il vento si acquetò; ed essi vie più sbigottirono in loro stessi, e si maravigliarono.</verse>
    <verse number="52">Perciocchè non aveano posto mente al fatto de’ pani; perciocchè il cuor loro era stupido.</verse>
    <verse number="53">E, passati all’altra riva, vennero nella contrada di Gennesaret, e presero terra.</verse>
    <verse number="54">E, quando furono smontati dalla navicella, subito la gente lo riconobbe.</verse>
    <verse number="55">E, correndo qua e là per tutta quella contrada circonvicina, prese a portare attorno in letticelli i malati, là dove udiva ch’egli fosse.</verse>
    <verse number="56">E dovunque egli entrava, in castella, o in città, o in villate, la gente metteva gl’infermi nelle piazze, e lo pregava che sol potessero toccare il lembo della sua vesta; e tutti quelli che lo toccavano erano guariti.</verse>
  </chapter>
  <chapter number="7">
    <verse number="1">ALLORA si raunarono appresso di lui i Farisei, ed alcuni degli Scribi, ch’eran venuti di Gerusalemme.</verse>
    <verse number="2">E veduti alcuni de’ discepoli di esso prender cibo con le mani contaminate, cioè, non lavate, ne fecer querela.</verse>
    <verse number="3">Perciocchè i Farisei, anzi tutti i Giudei, non mangiano, se non si sono più volte lavate le mani, tenendo così la tradizion degli anziani.</verse>
    <verse number="4">Ed anche, venendo d’in su la piazza, non mangiano, se non si son lavati tutto il corpo. Vi sono eziandio molte altre cose, che hanno ricevute da osservare: lavamenti di coppe, d’orciuoli, di vasellamenti di rame, e di lettiere.</verse>
    <verse number="5">Poi i Farisei, e gli Scribi, lo domandarono, dicendo: Perchè non procedono i tuoi discepoli secondo la tradizione degli anziani, anzi prendon cibo senza lavarsi le mani?</verse>
    <verse number="6">Ma egli, rispondendo, disse loro: Ben di voi, ipocriti, profetizzò Isaia, siccome è scritto: Questo popolo mi onora con le labbra, ma il cuor loro è lungi da me.</verse>
    <verse number="7">Ma invano mi onorano, insegnando dottrine che son comandamenti d’uomini.</verse>
    <verse number="8">Avendo lasciato il comandamento di Dio, voi tenete la tradizione degli uomini, i lavamenti degli orciuoli e delle coppe, e fate assai altre simili cose.</verse>
    <verse number="9">Disse loro ancora: Bene annullate voi il comandamento di Dio, per osservar la vostra tradizione.</verse>
    <verse number="10">Perciocchè Mosè ha detto: Onora tuo padre, e tua madre; e: Chi maledice padre, o madre, muoia di morte.</verse>
    <verse number="11">Ma voi dite: Se un uomo dice a suo padre, od a sua madre: Tutto ciò, onde tu potresti esser sovvenuto da me, sia Corban cioè offerta a Dio,</verse>
    <verse number="12">voi non gli lasciate più far cosa alcuna per suo padre, o per sua madre;</verse>
    <verse number="13">annullando così la parola di Dio con la vostra tradizione, la quale voi avete ordinata. E fate assai cose simili.</verse>
    <verse number="14">Poi, chiamata a sè tutta la moltitudine, le disse: Ascoltatemi tutti, ed intendete:</verse>
    <verse number="15">Non vi è nulla di fuor dell’uomo, che, entrando in lui, possa contaminarlo; ma le cose che escon di lui son quelle che lo contaminano.</verse>
    <verse number="16">Se alcuno ha orecchie da udire, oda.</verse>
    <verse number="17">Poi, quando egli fu entrato in casa, lasciando la moltitudine, i suoi discepoli lo domandarono intorno alla parabola.</verse>
    <verse number="18">Ed egli disse loro: Siete voi ancora così privi d’intelletto? non intendete voi che tutto ciò che di fuori entra nell’uomo non può contaminarlo?</verse>
    <verse number="19">Poichè non gli entra nel cuore, anzi nel ventre, e poi se ne va nella latrina, purgando tutte le vivande.</verse>
    <verse number="20">Ma, diceva egli, ciò che esce dall’uomo è quel che lo contamina.</verse>
    <verse number="21">Poichè di dentro, cioè, dal cuore degli uomini, procedono pensieri malvagi, adulterii, fornicazioni, omicidii, furti,</verse>
    <verse number="22">cupidigie, malizie, frodi, lascivie, occhio maligno, bestemmia, alterezza, stoltizia.</verse>
    <verse number="23">Tutte queste cose malvagie escon di dentro l’uomo, e lo contaminano.</verse>
    <verse number="24">POI appresso, levatosi di là, se ne andò a’ confini di Tiro e di Sidon; ed entrato in una casa, non voleva che alcun lo sapesse; ma non potè esser nascosto.</verse>
    <verse number="25">Perciocchè una donna, la cui figliuoletta avea uno spirito immondo, udito parlar di Gesù, venne, e gli si gettò ai piedi;</verse>
    <verse number="26">or quella donna era Greca, Sirofenice di nazione; e lo pregava che cacciasse il demonio fuor della sua figliuola.</verse>
    <verse number="27">Ma Gesù le disse: Lascia che prima i figliuoli sieno saziati; perciocchè non è onesto prendere il pan de’ figliuoli, e gettarlo a’ cagnuoli.</verse>
    <verse number="28">Ma ella rispose, e gli disse: Dici bene, o Signore: poichè anche i cagnuoli, di sotto alla tavola, mangiano delle miche de’ figliuoli.</verse>
    <verse number="29">Ed egli le disse: Per cotesta parola, va’, il demonio è uscito dalla tua figliuola.</verse>
    <verse number="30">Ed ella, andata in casa sua, trovò il demonio essere uscito, e la figliuola coricata sopra il letto.</verse>
    <verse number="31">POI Gesù, partitosi di nuovo dai confini di Tiro e di Sidon, venne presso al mar della Galilea, per mezzo i confini di Decapoli.</verse>
    <verse number="32">E gli fu menato un sordo scilinguato; e fu pregato che mettesse la mano sopra lui.</verse>
    <verse number="33">Ed egli, trattolo da parte d’infra la moltitudine, gli mise le dita nelle orecchie; ed avendo sputato, gli toccò la lingua:</verse>
    <verse number="34">poi, levati gli occhi al cielo, sospirò, e gli disse: Effata, che vuol dire: Apriti.</verse>
    <verse number="35">E subito le orecchie di colui furono aperte, e gli si sciolse lo scilinguagnolo, e parlava bene.</verse>
    <verse number="36">E Gesù ordinò loro, che nol dicessero ad alcuno; ma più lo divietava loro, più lo predicavano.</verse>
    <verse number="37">E stupivano sopra modo, dicendo: Egli ha fatta ogni cosa bene; egli fa udire i sordi, e parlare i mutoli.</verse>
  </chapter>
  <chapter number="8">
    <verse number="1">IN que’ giorni, essendo la moltitudine grandissima, e non avendo da mangiare, Gesù, chiamati a sè i suoi discepoli, disse loro:</verse>
    <verse number="2">Io ho pietà di questa moltitudine; perciocchè già tre giorni continui dimora appresso di me, e non ha da mangiare.</verse>
    <verse number="3">E se io li rimando digiuni a casa, verranno meno tra via, perciocchè alcuni di loro son venuti di lontano.</verse>
    <verse number="4">E i suoi discepoli gli risposero: Onde potrebbe alcuno saziar costoro di pane qui in luogo deserto?</verse>
    <verse number="5">Ed egli domandò loro: Quanti pani avete? Ed essi dissero: Sette.</verse>
    <verse number="6">Ed egli ordinò alla moltitudine che si coricasse in terra; e presi i sette pani, e rese grazie, li ruppe, e li diede a’ suoi discepoli, acciocchè li ponessero dinanzi alla moltitudine; ed essi glieli posero dinanzi.</verse>
    <verse number="7">Aveano ancora alcuni pochi pescetti; ed avendo fatta la benedizione, comandò di porre, quelli ancora dinanzi a loro.</verse>
    <verse number="8">Ed essi mangiarono, e furon saziati; e i discepoli levarono degli avanzi de’ pezzi sette panieri;</verse>
    <verse number="9">or que’ che aveano mangiato erano intorno a quattromila, poi li licenziò.</verse>
    <verse number="10">ED in quello stante egli entrò nella navicella co’ suoi discepoli, e venne nelle parti di Dalmanuta.</verse>
    <verse number="11">E i Farisei uscirono, e si misero a disputar con lui, chiedendogli un segno dal cielo, tentandolo.</verse>
    <verse number="12">Ma egli, dopo aver sospirato nel suo spirito, disse: Perchè questa generazione chiede ella un segno? Io vi dico in verità, che alcun segno non sarà dato a questa generazione.</verse>
    <verse number="13">E lasciatili, montò di nuovo nella navicella, e passò all’altra riva.</verse>
    <verse number="14">Or i discepoli aveano dimenticato di prender del pane, e non aveano seco nella navicella se non un pane solo.</verse>
    <verse number="15">Ed egli dava lor de’ precetti, dicendo: Vedete, guardatevi dal lievito de’ Farisei, e dal lievito di Erode.</verse>
    <verse number="16">Ed essi disputavan fra loro, dicendo: Noi non abbiamo pane.</verse>
    <verse number="17">E Gesù, conosciuto ciò, disse loro: Perchè disputate fra voi, perciocchè non avete pane? Siete voi ancora senza conoscimento, e senza intendimento? avete voi ancora il vostro cuore stupido?</verse>
    <verse number="18">Avendo occhi, non vedete voi? e avendo orecchie, non udite voi? e non avete memoria alcuna?</verse>
    <verse number="19">Quando io distribuii que’ cinque pani fra que’ cinquemila uomini, quanti corbelli pieni di pezzi ne levaste? Essi dissero: Dodici.</verse>
    <verse number="20">E quando distribuii que’ sette pani fra que’ quattromila uomini, quanti panieri pieni di pezzi ne levaste?</verse>
    <verse number="21">Ed essi dissero: Sette. Ed egli disse loro: Come dunque non avete voi intelletto?</verse>
    <verse number="22">POI venne in Betsaida, e gli fu menato un cieco, e fu pregato che lo toccasse.</verse>
    <verse number="23">Ed egli, preso il cieco per la mano, lo menò fuor del castello; e sputatogli negli occhi, e poste le mani sopra lui, gli domandò se vedeva cosa alcuna.</verse>
    <verse number="24">Ed esso, levati gli occhi in su, disse: Io veggo camminar gli uomini, che paiono alberi.</verse>
    <verse number="25">Poi di nuovo mise le sue mani sopra gli occhi di esso, e lo fece riguardare in su; ed egli ricoverò la vista, e vedeva tutti chiaramente.</verse>
    <verse number="26">E Gesù lo rimandò a casa sua, dicendo: Non entrar nel castello, e non dirlo ad alcuno nel castello.</verse>
    <verse number="27">POI Gesù, co’ suoi discepoli, se ne andò nelle castella di Cesarea di Filippo; e per lo cammino domandò i suoi discepoli, dicendo loro: Chi dicono gli uomini che io sono?</verse>
    <verse number="28">Ed essi risposero: Alcuni, che tu sei Giovanni Battista; ed altri, Elia; ed altri, un de’ profeti.</verse>
    <verse number="29">Ed egli disse loro: E voi, chi dite che io sono? E Pietro, rispondendo, gli disse: Tu sei il Cristo.</verse>
    <verse number="30">Ed egli divietò loro severamente che a niuno dicessero ciò di lui.</verse>
    <verse number="31">Poi prese ad insegnar loro, che conveniva che il Figliuol dell’uomo sofferisse molte cose, e fosse riprovato dagli anziani, e da’ principali sacerdoti, e dagli Scribi; e fosse ucciso, e in capo di tre giorni risuscitasse.</verse>
    <verse number="32">E ragionava queste cose apertamente. E Pietro, trattolo da parte, cominciò a riprenderlo.</verse>
    <verse number="33">Ma egli, rivoltosi, e riguardando i suoi discepoli, sgridò Pietro, dicendo: Vattene indietro da me, Satana; perciocchè tu non hai il senso alle cose di Dio, ma alle cose degli uomini.</verse>
    <verse number="34">E CHIAMATA a sè la moltitudine, coi suoi discepoli, disse loro: Chiunque vuol venir dietro a me, rinunzi a sè stesso, e tolga la sua croce, e mi segua.</verse>
    <verse number="35">Perciocchè, chiunque avrà voluto salvar la vita sua la perderà; ma, chi avrà perduta la vita sua, per amor di me, e dell’evangelo, esso la salverà.</verse>
    <verse number="36">Perciocchè, che gioverà egli all’uomo se guadagna tutto il mondo, e fa perdita dell’anima sua?</verse>
    <verse number="37">Ovvero, che darà l’uomo in iscambio dell’anima sua?</verse>
    <verse number="38">Perciocchè, se alcuno ha vergogna di me, e delle mie parole, fra questa generazione adultera e peccatrice, il Figliuol dell’uomo altresì avrà vergogna di lui, quando sarà venuto nella gloria del Padre suo, co’ santi angeli.</verse>
  </chapter>
  <chapter number="9">
    <verse number="1">Oltre a ciò disse loro: Io vi dico in verità, che alcuni di coloro che son qui presenti non gusteranno la morte, che non abbian veduto il regno di Dio, venuto con potenza.</verse>
    <verse number="2">E SEI giorni appresso, Gesù prese seco Pietro, e Giacomo, e Giovanni, e li condusse soli, in disparte, sopra un alto monte; e fu trasfigurato in lor presenza.</verse>
    <verse number="3">E i suoi vestimenti divennero risplendenti, e grandemente candidi, come neve; quali niun purgator di panni potrebbe imbiancar sopra la terra.</verse>
    <verse number="4">Ed Elia apparve loro, con Mosè; ed essi ragionavano con Gesù.</verse>
    <verse number="5">E Pietro fece motto a Gesù, e gli disse: Maestro, egli è bene che noi stiamo qui; facciamo adunque tre tabernacoli, uno a te, uno a Mosè, ed uno ad Elia.</verse>
    <verse number="6">Perciocchè non sapeva ciò ch’egli si dicesse, perchè erano spaventati.</verse>
    <verse number="7">E venne una nuvola, che li adombrò; e dalla nuvola venne una voce, che disse: Quest’è il mio diletto Figliuolo; ascoltatelo.</verse>
    <verse number="8">E in quello stante, guardando essi attorno, non videro più alcuno, se non Gesù tutto solo con loro.</verse>
    <verse number="9">Ora, come scendevano dal monte, Gesù divietò loro che non raccontassero ad alcuno le cose che avean vedute, se non quando il Figliuol dell’uomo sarebbe risuscitato da’ morti.</verse>
    <verse number="10">Ed essi ritennero quella parola in loro stessi, domandando fra loro che cosa fosse quel risuscitar da’ morti.</verse>
    <verse number="11">Poi lo domandarono, dicendo: Perchè dicono gli Scribi, che convien che prima venga Elia?</verse>
    <verse number="12">Ed egli, rispondendo, disse loro: Elia veramente deve venir prima, e ristabilire ogni cosa; e siccome egli è scritto del Figliuol dell’uomo, conviene che patisca molte cose, e sia annichilato.</verse>
    <verse number="13">Ma io vi dico che Elia è venuto, e gli hanno fatto tutto ciò che hanno voluto; siccome era scritto di lui.</verse>
    <verse number="14">POI, venuto a’ discepoli, vide una gran moltitudine d’intorno a loro, e degli Scribi, che quistionavan con loro.</verse>
    <verse number="15">E subito tutta la moltitudine, vedutolo, sbigottì; ed accorrendo, lo salutò.</verse>
    <verse number="16">Ed egli domandò gli Scribi: Che quistionate fra voi?</verse>
    <verse number="17">Ed uno della moltitudine, rispondendo, disse: Maestro, io ti avea menato il mio figliuolo, che ha uno spirito mutolo.</verse>
    <verse number="18">E dovunque esso lo prende, lo atterra; ed allora egli schiuma, e stride de’ denti, e divien secco; or io avea detto a’ tuoi discepoli che lo cacciassero, ma non hanno potuto.</verse>
    <verse number="19">Ed egli, rispondendogli, disse: O generazione incredula, infino a quando omai sarò con voi? infino a quando omai vi comporterò? menatemelo.</verse>
    <verse number="20">Ed essi glielo menarono; e quando egli l’ebbe veduto, subito lo spirito lo scosse con violenza; e il figliuolo cadde in terra, e si rotolava schiumando.</verse>
    <verse number="21">E Gesù domandò il padre di esso: Quanto tempo è che questo gli è avvenuto? Ed egli disse: Dalla sua fanciullezza.</verse>
    <verse number="22">E spesse volte l’ha gettato nel fuoco, e nell’acqua, per farlo perire; ma, se tu ci puoi nulla, abbi pietà di noi, ed aiutaci.</verse>
    <verse number="23">E Gesù gli disse: Se tu puoi credere, ogni cosa è possibile a chi crede.</verse>
    <verse number="24">E subito il padre del fanciullo, sclamando con lagrime, disse: Io credo, Signore; sovvieni alla mia incredulità.</verse>
    <verse number="25">E Gesù, veggendo che la moltitudine concorreva a calca, sgridò lo spirito immondo, dicendogli: Spirito mutolo e sordo, esci fuori di lui io tel comando, e giammai più non entrare in lui.</verse>
    <verse number="26">E il demonio, gridando, e straziandolo forte, uscì fuori; e il fanciullo divenne come morto; talchè molti dicevano: Egli è morto.</verse>
    <verse number="27">Ma Gesù, presolo per la mano, lo levò, ed egli si rizzò in piè.</verse>
    <verse number="28">E quando Gesù fu entrato in casa, i suoi discepoli lo domandarono in disparte: Perchè non abbiam noi potuto cacciarlo?</verse>
    <verse number="29">Ed egli disse loro: Questa generazion di demoni non esce per alcun altro modo, che per orazione, e per digiuno.</verse>
    <verse number="30">POI, essendosi partiti di là, passarono per la Galilea; ed egli non voleva che alcun lo sapesse.</verse>
    <verse number="31">Perciocchè egli ammaestrava i suoi discepoli, e diceva loro: Il Figliuol dell’uomo sarà tosto dato nelle mani degli uomini, ed essi l’uccideranno; ma, dopo che sarà stato ucciso, risusciterà nel terzo giorno.</verse>
    <verse number="32">Ma essi non intendevano questo ragionamento, e temevano di domandarlo.</verse>
    <verse number="33">Poi venne in Capernaum; e quando egli fu in casa, domandò loro: Di che disputavate fra voi per lo cammino?</verse>
    <verse number="34">Ed essi tacquero; perciocchè per lo cammino aveano fra loro disputato chi di loro dovesse essere il maggiore.</verse>
    <verse number="35">Ed egli, postosi a sedere, chiamò i dodici, e disse loro: Se alcuno vuol essere il primo, sia l’ultimo di tutti, e il servitor di tutti.</verse>
    <verse number="36">E preso un piccolo fanciullo, lo pose in mezzo di loro; poi recatoselo in braccio, disse loro:</verse>
    <verse number="37">Chiunque riceve uno di tali piccoli fanciulli nel mio nome, riceve me; e chiunque mi riceve, non riceve me, ma colui che mi ha mandato.</verse>
    <verse number="38">ALLORA Giovanni gli fece motto, dicendo: Maestro, noi abbiam veduto uno che cacciava i demoni nel nome tuo, il qual non ci seguita; e perciocchè egli non ci seguita, glielo abbiam divietato.</verse>
    <verse number="39">Ma Gesù disse: Non gliel divietate; imperocchè niuno può far potente operazione nel nome mio, e tosto appresso dir male di me.</verse>
    <verse number="40">Perciocchè chi non è contro a noi è per noi.</verse>
    <verse number="41">Imperocchè, chiunque vi avrà dato a bere pure un bicchier d’acqua, nel nome mio, perciocchè siete di Cristo, io vi dico in verità, ch’egli non perderà punto il suo premio.</verse>
    <verse number="42">E CHIUNQUE avrà scandalezzato uno di questi piccoli che credono in me, meglio per lui sarebbe che gli fosse messa intorno al collo una pietra da macina, e ch’egli fosse gettato in mare.</verse>
    <verse number="43">Ora, se la tua mano ti fa intoppare, mozzala; meglio è per te entrar monco nella vita, che, avendo due mani, andar nella geenna, nel fuoco inestinguibile,</verse>
    <verse number="44">ove il verme loro non muore, e il fuoco non si spegne.</verse>
    <verse number="45">E se il tuo piede ti fa intoppare, mozzalo; meglio è per te entrar zoppo nella vita, che, avendo due piedi, esser gettato nella geenna, nel fuoco inestinguibile,</verse>
    <verse number="46">ove il verme loro non muore, e il fuoco non si spegne.</verse>
    <verse number="47">Parimente, se l’occhio tuo ti fa intoppare, cavalo; meglio è per te entrar con un occhio solo nella vita, che, avendone due, esser gettato nella geenna del fuoco,</verse>
    <verse number="48">ove il verme loro non muore, e il fuoco non si spegne.</verse>
    <verse number="49">Perciocchè ognuno deve esser salato con fuoco, ed ogni sacrificio deve esser salato con sale.</verse>
    <verse number="50">Il sale è buono, ma, se il sale diviene insipido, con che lo condirete? (G9-51) Abbiate del sale in voi stessi, e state in pace gli uni con gli altri.</verse>
  </chapter>
  <chapter number="10">
    <verse number="1">POI, levatosi di là, venne ne’ confini della Giudea, lungo il Giordano; e di nuovo si raunarono appresso di lui delle turbe; ed egli di nuovo le ammaestrava, come era usato.</verse>
    <verse number="2">E i Farisei, accostatisi, lo domandarono, tentandolo: È egli lecito al marito di mandar via la moglie?</verse>
    <verse number="3">Ed egli, rispondendo, disse loro: Che vi comandò Mosè?</verse>
    <verse number="4">Ed essi dissero: Mosè permise di scrivere la scritta del divorzio, e di mandar via la moglie.</verse>
    <verse number="5">E Gesù, rispondendo disse loro: Egli vi scrisse quel comandamento per la durezza del vostro cuore.</verse>
    <verse number="6">Ma dal principio della creazione, Iddio fece gli uomini maschio e femmina.</verse>
    <verse number="7">E disse: Perciò l’uomo lascerà suo padre, e sua madre, e si congiungerà con la sua moglie;</verse>
    <verse number="8">e i due diverranno una stessa carne; talchè non son più due, ma una stessa carne.</verse>
    <verse number="9">Ciò adunque che Iddio ha congiunto, l’uomo nol separi.</verse>
    <verse number="10">E in casa i suoi discepoli lo domandaron di nuovo intorno a quello stesso.</verse>
    <verse number="11">Ed egli disse loro: Chiunque manda via la sua moglie, e ne sposa un’altra, commette adulterio contro ad essa.</verse>
    <verse number="12">Parimente, se la moglie lascia il suo marito, e si marita ad un altro, commette adulterio.</verse>
    <verse number="13">ALLORA gli furono presentati dei piccoli fanciulli, acciocchè li toccasse; ma i discepoli sgridavan coloro che li presentavano.</verse>
    <verse number="14">E Gesù, veduto ciò, s’indegnò, e disse loro: Lasciate i piccoli fanciulli venire a me, e non li divietate; perciocchè di tali è il regno di Dio.</verse>
    <verse number="15">Io vi dico in verità, che chiunque non avrà ricevuto il regno di Dio come piccolo fanciullo, non entrerà in esso.</verse>
    <verse number="16">E recatiseli in braccio, ed imposte loro le mani, li benedisse.</verse>
    <verse number="17">OR come egli usciva fuori, per mettersi in cammino, un tale corse a lui; e inginocchiatosi davanti a lui, lo domandò: Maestro buono, che farò per ereditare la vita eterna?</verse>
    <verse number="18">E Gesù gli disse: Perchè mi chiami buono? niuno è buono, se non un solo, cioè Iddio.</verse>
    <verse number="19">Tu sai i comandamenti: Non commettere adulterio. Non uccidere. Non furare. Non dir falsa testimonianza. Non far danno ad alcuno. Onora tuo padre e tua madre.</verse>
    <verse number="20">Ed egli rispondendo, gli disse: Maestro, tutte queste cose ho osservate fin dalla mia giovanezza.</verse>
    <verse number="21">E Gesù, riguardatolo in viso, l’amò, e gli disse: Una cosa ti manca; va’, vendi tutto ciò che tu hai, e dallo a’ poveri; e tu avrai un tesoro nel cielo; poi vieni, e tolta la tua croce, seguitami.</verse>
    <verse number="22">Ma egli, attristato di quella parola, se ne andò dolente; perciocchè avea di gran beni.</verse>
    <verse number="23">E Gesù, riguardatosi attorno, disse ai suoi discepoli: Quanto malagevolmente coloro che hanno delle ricchezze entreranno nel regno di Dio!</verse>
    <verse number="24">E i discepoli sbigottirono per le sue parole. E Gesù da capo replicò, e disse loro: Figliuoli, quanto malagevol cosa è, che coloro che si confidano nelle ricchezze entrino nel regno di Dio!</verse>
    <verse number="25">Egli è più agevole che un cammello passi per la cruna di un ago, che un ricco entri nel regno di Dio.</verse>
    <verse number="26">Ed essi vie più stupivano, dicendo fra loro: Chi può adunque esser salvato?</verse>
    <verse number="27">E Gesù, riguardatili, disse: Agli uomini è impossibile, ma non a Dio, perciocchè ogni cosa è possibile a Dio.</verse>
    <verse number="28">E Pietro prese a dirgli: Ecco, noi abbiamo lasciata ogni cosa, e ti abbiam seguitato.</verse>
    <verse number="29">E Gesù, rispondendo, disse: Io vi dico in verità, che non vi è alcuno che abbia lasciata casa, o fratelli, o sorelle, o padre, o madre, o moglie, o figliuoli, o possessioni, per amor di me, e dell’evangelo,</verse>
    <verse number="30">che ora, in questo tempo, non ne riceva cento cotanti: case, e fratelli, e sorelle, e madri, e figliuoli, e possessioni, con persecuzioni; e, nel secolo a venire, la vita eterna.</verse>
    <verse number="31">Ma, molti primi saranno ultimi, e molti ultimi saranno primi.</verse>
    <verse number="32">OR essi erano per cammino, salendo in Gerusalemme; e Gesù andava innanzi a loro, ed essi erano spaventati, e lo seguitavano con timore. Ed egli, tratti di nuovo da parte i dodici, prese a dir loro le cose che gli avverrebbero, dicendo:</verse>
    <verse number="33">Ecco, noi saliamo in Gerusalemme; e il Figliuol dell’uomo sarà dato nelle mani de’ principali sacerdoti, e degli Scribi; ed essi lo condanneranno a morte, e lo metteranno nelle mani de’ Gentili;</verse>
    <verse number="34">i quali lo scherniranno, e lo flagelleranno, e gli sputeranno addosso, e l’uccideranno; ma nel terzo giorno egli risusciterà.</verse>
    <verse number="35">E Giacomo, e Giovanni, figliuoli di Zebedeo si accostarono a lui, dicendo: Maestro, noi desideriamo che tu ci faccia ciò che chiederemo.</verse>
    <verse number="36">Ed egli disse loro: Che volete che io vi faccia?</verse>
    <verse number="37">Ed essi gli dissero: Concedici che nella tua gloria, noi sediamo, l’uno alla tua destra, l’altro alla tua sinistra.</verse>
    <verse number="38">E Gesù disse loro: Voi non sapete ciò che vi chieggiate; potete voi bere il calice il quale io berrò, ed esser battezzati del battesimo del quale io sarò battezzato? Ed essi gli dissero: Sì, lo possiamo.</verse>
    <verse number="39">E Gesù disse loro: Voi certo berrete il calice che io berrò, e sarete battezzati del battesimo del quale io sarò battezzato;</verse>
    <verse number="40">ma, quant’è al sedermi a destra ed a sinistra, non istà a me il darlo; ma sarà dato a coloro a cui è preparato.</verse>
    <verse number="41">E gli altri dieci, udito ciò, presero ad indegnarsi di Giacomo e di Giovanni.</verse>
    <verse number="42">Ma Gesù, chiamatili a sè, disse loro: Voi sapete che coloro che si reputano principi delle genti le signoreggiano, e che i lor grandi usano podestà sopra esse.</verse>
    <verse number="43">Ma non sarà così fra voi; anzi chiunque vorrà divenir grande fra voi sia vostro ministro;</verse>
    <verse number="44">e chiunque fra voi vorrà essere il primo, sia servitor di tutti.</verse>
    <verse number="45">Poichè anche il Figliuol dell’uomo non è venuto per esser servito; anzi per servire, e per dar l’anima sua per prezzo di riscatto per molti.</verse>
    <verse number="46">POI vennero in Gerico; e come egli usciva di Gerico, co’ suoi discepoli, e gran moltitudine, un certo figliuol di Timeo, Bartimeo il cieco, sedeva presso della strada, mendicando.</verse>
    <verse number="47">Ed avendo udito che colui che passava era Gesù il Nazareno, prese a gridare, e a dire: Gesù, Figliuol di Davide, abbi pietà di me!</verse>
    <verse number="48">E molti lo sgridavano, acciocchè tacesse; ma egli vie più gridava: Figliuol di Davide, abbi pietà di me!</verse>
    <verse number="49">E Gesù, fermatosi, disse che si chiamasse. Chiamarono adunque il cieco, dicendogli: Sta’ di buon cuore, levati, egli ti chiama.</verse>
    <verse number="50">Ed egli, gettatasi d’addosso la sua veste, si levò, e venne a Gesù.</verse>
    <verse number="51">E Gesù gli fece motto, e disse: Che vuoi tu ch’io ti faccia? E il cieco gli disse: Rabboni, che io ricoveri la vista.</verse>
    <verse number="52">E Gesù gli disse: Va’, la tua fede ti ha salvato. E in quello stante egli ricoverò la vista, e seguitò Gesù per la via.</verse>
  </chapter>
  <chapter number="11">
    <verse number="1">E QUANDO furon giunti vicino a Gerusalemme, in Betfage, e Betania, presso al monte degli Ulivi, Gesù mandò due de’ suoi discepoli.</verse>
    <verse number="2">E disse loro: Andate nel castello ch’è dirimpetto a voi; e subito, come entrerete là, troverete un puledro d’asino attaccato, sopra il quale non montò mai alcuno; scioglietelo, e menatemelo.</verse>
    <verse number="3">E se alcuno vi dice: Perchè fate questo? dite: Il Signore ne ha bisogno. E subito lo manderà qua.</verse>
    <verse number="4">Essi adunque andarono, e trovarono il puledro attaccato di fuori ad una porta, presso ad un capo di strada, e lo sciolsero.</verse>
    <verse number="5">Ed alcuni di coloro ch’eran quivi presenti dissero loro: Che fate voi in isciogliere il puledro?</verse>
    <verse number="6">Ed essi dissero loro come Gesù avea ordinato. Ed essi li lasciarono andare.</verse>
    <verse number="7">Ed essi menarono il puledro a Gesù, e gettarono sopra quello le lor vesti; ed egli montò sopra esso.</verse>
    <verse number="8">E molti distendevano le lor vesti nella via, ed altri tagliavan de’ rami dagli alberi, e li distendevano nella via.</verse>
    <verse number="9">E coloro che andavan davanti, e coloro che venivan dietro, gridavano, dicendo: Osanna! Benedetto sia colui che viene nel nome del Signore!</verse>
    <verse number="10">Benedetto sia il regno di Davide, nostro padre, il quale viene nel nome del Signore. Osanna ne’ luoghi altissimi!</verse>
    <verse number="11">E Gesù, entrato in Gerusalemme, venne nel tempio; ed avendo riguardata ogni cosa attorno attorno, essendo già l’ora tarda, uscì verso Betania, co’ dodici.</verse>
    <verse number="12">ED il giorno seguente, quando furono usciti di Betania, egli ebbe fame.</verse>
    <verse number="13">E veduto di lontano un fico che avea delle foglie, andò a vedere se vi troverebbe cosa alcuna; ma, venuto a quello, non vi trovò nulla, se non delle foglie; perciocchè non era la stagion de’ fichi.</verse>
    <verse number="14">E Gesù prese a dire al fico: Niuno mangi mai più in perpetuo frutto da te. E i suoi discepoli l’udirono.</verse>
    <verse number="15">E vennero in Gerusalemme. E Gesù, entrato nel tempio, prese a cacciar fuori coloro che vendevano, e che comperavano nel tempio; e riversò le tavole dei cambiatori, e le sedie di coloro che vendevano i colombi.</verse>
    <verse number="16">E non permetteva che alcuno portasse alcun vaso attraverso al tempio.</verse>
    <verse number="17">Ed insegnava, dicendo loro: Non è egli scritto: La mia casa sarà chiamata: Casa d’orazione, per tutte le genti? ma voi ne avete fatta una spelonca di ladroni.</verse>
    <verse number="18">Or gli Scribi, e i principali sacerdoti udirono queste cose, e cercavano il modo di farlo morire; perchè lo temevano; perciocchè tutta la moltitudine era rapita in ammirazione della sua dottrina.</verse>
    <verse number="19">E quando fu sera, Gesù se ne uscì fuori della città.</verse>
    <verse number="20">E la mattina seguente, come essi passavano presso del fico, lo videro seccato fin dalle radici.</verse>
    <verse number="21">E Pietro, ricordatosi, gli disse: Maestro, ecco, il fico che tu maledicesti è seccato.</verse>
    <verse number="22">E Gesù, rispondendo, disse loro: Abbiate fede in Dio.</verse>
    <verse number="23">Perciocchè io vi dico in verità, che chi avrà detto a questo monte: Togliti di là, e gettati nel mare; e non avrà dubitato nel cuor suo, anzi avrà creduto che ciò ch’egli dice avverrà; ciò ch’egli avrà detto gli sarà fatto.</verse>
    <verse number="24">Perciò io vi dico: Tutte le cose che voi domanderete pregando, crediate che le riceverete, e voi le otterrete.</verse>
    <verse number="25">E quando vi presenterete per fare orazione, se avete qualche cosa contro ad alcuno, rimettetegliela; acciocchè il Padre vostro ch’è ne’ cieli vi rimetta anch’egli i vostri falli.</verse>
    <verse number="26">Ma, se voi non perdonate, il Padre vostro ch’è ne’ cieli non vi perdonerà i vostri falli.</verse>
    <verse number="27">POI vennero di nuovo in Gerusalemme; e mentre egli passeggiava per lo tempio, i principali sacerdoti, e gli Scribi, e gli anziani vennero a lui, e gli dissero:</verse>
    <verse number="28">Di quale autorità fai queste cose? e chi ti ha data cotesta autorità da far queste cose?</verse>
    <verse number="29">E Gesù, rispondendo, disse loro: Anch’io vi domanderò una cosa; rispondetemi adunque, ed io vi dirò di quale autorità io fo queste cose.</verse>
    <verse number="30">Il battesimo di Giovanni era egli dal cielo, o dagli uomini? rispondetemi.</verse>
    <verse number="31">Ed essi ragionavan tra loro, dicendo: Se diciamo: Dal cielo, egli dirà: Perchè dunque non gli credeste?</verse>
    <verse number="32">Ma se diciamo: Dagli uomini, noi temiamo il popolo perciocchè tutti tenevano che Giovanni era veramente profeta;</verse>
    <verse number="33">perciò, rispondendo, dissero a Gesù: Noi non sappiamo. E Gesù, rispondendo, disse loro: Io ancora non vi dirò di quale autorità fo queste cose.</verse>
  </chapter>
  <chapter number="12">
    <verse number="1">POI egli prese a dir loro in parabole: Un uomo piantò una vigna, e le fece attorno una siepe, e cavò in essa un luogo da calcar la vendemmia, e vi edificò una torre, e l’allogò a certi lavoratori; e poi se ne andò in viaggio.</verse>
    <verse number="2">E nella stagion de’ frutti, mandò a que’ lavoratori un servitore, per ricever da loro del frutto della vigna.</verse>
    <verse number="3">Ma essi, presolo, lo batterono, e lo rimandarono vuoto.</verse>
    <verse number="4">Ed egli di nuovo vi mandò un altro servitore; ma essi, tratte anche a lui delle pietre, lo ferirono nel capo, e lo rimandarono vituperato.</verse>
    <verse number="5">Ed egli da capo ne mandò un altro, e quello uccisero; poi molti altri, de’ quali alcuni batterono, alcuni uccisero.</verse>
    <verse number="6">Perciò, avendo ancora un suo diletto figliuolo, mandò loro anche quello in ultimo, dicendo: Avranno riverenza al mio figliuolo.</verse>
    <verse number="7">Ma que’ lavoratori disser tra loro: Costui è l’erede, venite, uccidiamolo, e l’eredità sarà nostra.</verse>
    <verse number="8">E, presolo, l’uccisero, e lo gettaron fuor della vigna.</verse>
    <verse number="9">Che farà dunque il padron della vigna? Egli verrà, e distruggerà que’ lavoratori, e darà la vigna ad altri.</verse>
    <verse number="10">Non avete ancor letta questa scrittura: La pietra, che gli edificatori hanno riprovata, è divenuta il capo del cantone;</verse>
    <verse number="11">ciò è stato fatto dal Signore, ed è cosa maravigliosa agli occhi nostri?</verse>
    <verse number="12">Ed essi cercavano di pigliarlo; perciocchè si avvidero ch’egli avea detta quella parabola contro a loro; ma temettero la moltitudine; e, lasciatolo, se ne andarono.</verse>
    <verse number="13">POI gli mandarono alcuni de’ Farisei, e degli Erodiani, acciocchè lo cogliessero in parole.</verse>
    <verse number="14">Ed essi, venuti, gli dissero: Maestro, noi sappiamo che tu sei verace, e che tu non ti curi di alcuno; perciocchè tu non hai riguardo alla qualità delle persone degli uomini, ma insegni la via di Dio in verità. È egli lecito di dare il censo a Cesare o no? glielo dobbiamo noi dare, o no?</verse>
    <verse number="15">Ma egli, conosciuta la loro ipocrisia, disse loro: Perchè mi tentate? portatemi un denaro, che io lo vegga.</verse>
    <verse number="16">Ed essi gliel portarono. Ed egli disse loro: Di chi è questa figura, e questa soprascritta? Ed essi gli dissero: Di Cesare.</verse>
    <verse number="17">E Gesù, rispondendo, disse loro: Rendete a Cesare le cose di Cesare, e a Dio le cose di Dio. Ed essi si maravigliarono di lui.</verse>
    <verse number="18">POI vennero a lui de’ Sadducei, i quali dicono che non vi è risurrezione; e lo domandarono, dicendo:</verse>
    <verse number="19">Maestro, Mosè ci ha scritto, che se il fratello di alcuno muore, e lascia moglie senza figliuoli, il suo fratello prenda la sua moglie, e susciti progenie al suo fratello.</verse>
    <verse number="20">Vi erano sette fratelli; e il primo prese moglie; e, morendo, non lasciò progenie.</verse>
    <verse number="21">E il secondo la prese, e morì; ed esso ancora non lasciò progenie; simigliantemente ancora il terzo.</verse>
    <verse number="22">E tutti e sette la presero, e non lasciarono progenie; ultimamente, dopo tutti, morì anche la donna.</verse>
    <verse number="23">Nella risurrezione adunque, quando saranno risuscitati, di chi di loro sarà ella moglie? poichè tutti e sette l’hanno avuta per moglie.</verse>
    <verse number="24">Ma Gesù, rispondendo, disse loro: Non errate voi per ciò che ignorate le scritture, e la potenza di Dio?</verse>
    <verse number="25">Perciocchè, quando gli uomini saranno risuscitati da’ morti, non prenderanno, nè daranno mogli; ma saranno come gli angeli che son ne’ cieli.</verse>
    <verse number="26">Ora, quant’è a’ morti, che essi risuscitino, non avete voi letto nel libro di Mosè, come Iddio gli parlò nel pruno, dicendo: Io son l’Iddio d’Abrahamo, l’Iddio d’Isacco, e l’Iddio di Giacobbe?</verse>
    <verse number="27">Iddio non è Dio de’ morti, ma Dio de’ viventi. Voi adunque errate grandemente.</verse>
    <verse number="28">ALLORA uno degli Scribi, avendoli uditi disputare, e riconoscendo ch’egli avea loro ben risposto, si accostò e lo domandò: Quale è il primo comandamento di tutti?</verse>
    <verse number="29">E Gesù gli rispose: Il primo di tutti i comandamenti è: Ascolta Israele: Il Signore Iddio nostro è l’unico Signore;</verse>
    <verse number="30">e: Ama il Signore Iddio tuo con tutto il tuo cuore, e con tutta l’anima tua, e con tutta la mente tua, e con tutta la tua forza. Quest’è il primo comandamento. E il secondo, simile, è questo:</verse>
    <verse number="31">Ama il tuo prossimo come te stesso. Non vi è altro comandamento maggior di questi.</verse>
    <verse number="32">E lo Scriba gli disse: Maestro, bene hai detto secondo verità, che vi è un solo Iddio, e che fuor di lui non ve ne è alcun altro;</verse>
    <verse number="33">e che amarlo con tutto il cuore, e con tutta la mente, e con tutta l’anima, e con tutta la forza; ed amare il suo prossimo come sè stesso, è più che tutti gli olocausti, e sacrificii.</verse>
    <verse number="34">E Gesù, vedendo che egli avea avvedutamente risposto, gli disse: Tu non sei lontano dal regno di Dio. E niuno ardiva più fargli alcuna domanda.</verse>
    <verse number="35">E GESÙ, insegnando nel tempio, prese a dire: Come dicono gli Scribi, che il Cristo è Figliuol di Davide?</verse>
    <verse number="36">Poichè Davide stesso, per lo Spirito Santo, ha detto: Il Signore ha detto al mio Signore: Siedi alla mia destra, finchè io abbia posti i tuoi nemici per iscannello de’ tuoi piedi.</verse>
    <verse number="37">Davide stesso adunque lo chiama Signore; come adunque è egli il suo figliuolo? E la maggior parte della moltitudine l’udiva volentieri.</verse>
    <verse number="38">ED egli diceva loro nella sua dottrina: Guardatevi dagli Scribi, i quali amano di passeggiare in robe lunghe, e le salutazioni nelle piazze,</verse>
    <verse number="39">ed i primi seggi nelle raunanze, ed i primi luoghi ne’ conviti.</verse>
    <verse number="40">I quali divorano le case delle vedove, e ciò, sotto specie di lunghe orazioni; essi ne riceveranno maggior condannazione.</verse>
    <verse number="41">E GESÙ, postosi a sedere di rincontro alla cassa delle offerte, riguardava come il popolo gettava denari nella cassa; e molti ricchi vi gettavano assai.</verse>
    <verse number="42">Ed una povera vedova venne, e vi gettò due piccioli, che sono un quattrino.</verse>
    <verse number="43">E Gesù, chiamati a sè i suoi discepoli, disse loro: Io vi dico in verità, che questa povera vedova ha gettato più di tutti quanti hanno gettato nella cassa delle offerte.</verse>
    <verse number="44">Poichè tutti gli altri vi hanno gettato di ciò che soprabbonda loro; ma essa, della sua inopia, vi ha gettato tutto ciò ch’ella avea, tutta la sua sostanza.</verse>
  </chapter>
  <chapter number="13">
    <verse number="1">E COME egli usciva del tempio, uno de’ suoi discepoli gli disse: Maestro, vedi quali pietre, e quali edifici!</verse>
    <verse number="2">E Gesù, rispondendo, gli disse: Vedi tu questi grandi edifici? ei non sarà lasciata pietra sopra pietra, che non sia diroccata.</verse>
    <verse number="3">Poi, sedendo egli sopra il monte degli Ulivi, di rincontro al tempio, Pietro, e Giacomo, e Giovanni, e Andrea lo domandarono in disparte, dicendo:</verse>
    <verse number="4">Dicci, quando avverranno queste cose? e qual sarà il segno del tempo, nel quale tutte queste cose avranno fine?</verse>
    <verse number="5">E Gesù, rispondendo loro, prese a dire: Guardate che nessun vi seduca.</verse>
    <verse number="6">Perciocchè molti verranno sotto il mio nome, dicendo: Io son desso; e ne sedurranno molti.</verse>
    <verse number="7">Ora, quando udirete guerre, e romori di guerre, non vi turbate; perciocchè conviene che queste cose avvengano; ma non sarà ancora la fine.</verse>
    <verse number="8">Perciocchè una gente si leverà contro all’altra, ed un regno contro all’altro; e vi saranno tremoti in ogni luogo, e fami, e turbamenti.</verse>
    <verse number="9">Queste cose saranno solo principii di dolori; or prendete guardia a voi stessi; perciocchè sarete messi in man de’ concistori, e sarete battuti nelle raunanze; e sarete fatti comparire davanti a’ rettori, ed ai re, per cagion mia, in testimonianza a loro.</verse>
    <verse number="10">E conviene che prima l’evangelo sia predicato fra tutte le genti.</verse>
    <verse number="11">Ora, quando vi meneranno, per mettervi nelle lor mani, non istate innanzi in sollecitudine di ciò che avrete a dire, e non lo premeditate; anzi, dite ciò che vi sarà dato in quello stante; perciocchè non siete voi que’ che parlate, anzi lo Spirito Santo.</verse>
    <verse number="12">Ora il fratello darà il fratello alla morte, e il padre il figliuolo; e i figliuoli si leveranno contro a’ padri e le madri, e li faranno morire.</verse>
    <verse number="13">E voi sarete odiati da tutti per lo mio nome; ma chi avrà sostenuto infino al fine sarà salvato.</verse>
    <verse number="14">ORA, quando avrete, veduta l’abbominazion della desolazione, detta dal profeta Daniele, posta dove non si conviene chi legge pongavi mente, allora coloro che saranno nella Giudea fuggansene a’ monti.</verse>
    <verse number="15">E chi sarà sopra il tetto della casa non iscenda in casa, e non vi entri, per toglier cosa alcuna di casa sua.</verse>
    <verse number="16">E chi sarà per la campagna non torni addietro, per toglier la sua veste.</verse>
    <verse number="17">Or guai alle gravide, ed a quelle che latteranno in que’ dì!</verse>
    <verse number="18">E pregate che la vostra fuga non sia di verno.</verse>
    <verse number="19">Perciocchè in que’ giorni vi sarà afflizione tale, qual non fu giammai, dal principio della creazione delle cose che Iddio ha create, infino ad ora; ed anche giammai non sarà.</verse>
    <verse number="20">E, se il Signore non avesse abbreviati que’ giorni, niuna carne scamperebbe; ma, per gli eletti, i quali egli ha eletti, il Signore ha abbreviati que’ giorni.</verse>
    <verse number="21">Ed allora, se alcuno vi dice: Ecco qui il Cristo; ovvero: Eccolo là; nol crediate.</verse>
    <verse number="22">Perciocchè falsi cristi, e falsi profeti sorgeranno, e faranno segni e miracoli, per sedurre, se fosse possibile, eziandio gli eletti.</verse>
    <verse number="23">Ma voi, guardatevi; ecco, io vi ho predetta ogni cosa.</verse>
    <verse number="24">MA in que’ giorni, dopo quell’afflizione, il sole scurerà, e la luna non darà il suo splendore.</verse>
    <verse number="25">E le stelle del cielo caderanno, e le potenze che son ne’ cieli saranno scrollate.</verse>
    <verse number="26">Ed allora gli uomini vedranno il Figliuol dell’uomo venir nelle nuvole, con gran potenza, e gloria.</verse>
    <verse number="27">Ed egli allora manderà i suoi angeli, e raccoglierà i suoi eletti da’ quattro venti, dall’estremo termine della terra, infino all’estremo termine del cielo.</verse>
    <verse number="28">Or imparate dal fico questa similitudine: Quando già i suoi rami son divenuti teneri, e le sue frondi germogliano, voi conoscete che la state è vicina.</verse>
    <verse number="29">Così ancora voi, quando vedrete avvenir queste cose, sappiate ch’egli è vicino, in su la porta.</verse>
    <verse number="30">Io vi dico in verità, che questa età non passerà, che prima tutte queste cose non sieno avvenute.</verse>
    <verse number="31">Il cielo e la terra passeranno, ma le mie parole non passeranno.</verse>
    <verse number="32">MA, quant’è a quel giorno, ed a quell’ora, niuno li sa, non pur gli angeli che son nel cielo, nè il Figliuolo, ma solo il Padre.</verse>
    <verse number="33">Prendete guardia; vegliate, ed orate; perciocchè voi non sapete quando sarà quel tempo.</verse>
    <verse number="34">Come se un uomo, andando in viaggio, lasciasse la sua casa, e desse sopra essa podestà a’ suoi servitori, ed a ciascuno l’opera sua, e comandasse al portinaio che vegliasse.</verse>
    <verse number="35">Vegliate adunque, perciocchè voi non sapete quando il padron di casa verrà; la sera, o alla mezza notte, o al cantar del gallo, o la mattina.</verse>
    <verse number="36">Che talora, venendo egli di subito improvviso, non vi trovi dormendo.</verse>
    <verse number="37">Ora, ciò che dico a voi, lo dico a tutti: Vegliate.</verse>
  </chapter>
  <chapter number="14">
    <verse number="1">ORA, due giorni appresso, era la pasqua, e la festa degli azzimi; e i principali sacerdoti, e gli Scribi, cercavano il modo di pigliar Gesù con inganno, e di ucciderlo.</verse>
    <verse number="2">Ma dicevano: Non lo facciam nella festa, che talora non vi sia qualche tumulto del popolo.</verse>
    <verse number="3">OR essendo egli in Betania, in casa di Simone lebbroso, mentre era a tavola, venne una donna, avendo un alberello d’olio odorifero di nardo schietto, di gran prezzo; e, rotto l’alberello, glielo versò sopra il capo.</verse>
    <verse number="4">Ed alcuni indegnarono tra sè stessi, e dissero: Perchè si è fatta questa perdita di quest’olio?</verse>
    <verse number="5">Poichè si sarebbe potuto venderlo più di trecento denari, e quelli darli a’ poveri. E fremevano contro a lei.</verse>
    <verse number="6">Ma Gesù disse: Lasciatela; perchè le date voi noia? ella ha fatta una buona opera inverso me.</verse>
    <verse number="7">Perciocchè, sempre avete i poveri con voi; e quando vorrete, potete far loro del bene; ma me non mi avete sempre.</verse>
    <verse number="8">Ella ha fatto ciò che per lei si poteva; ella ha anticipato d’ungere il mio corpo, per una imbalsamatura.</verse>
    <verse number="9">Io vi dico in verità, che per tutto il mondo, dovunque questo evangelo sarà predicato, sarà eziandio raccontato ciò che costei ha fatto, in memoria di lei.</verse>
    <verse number="10">ALLORA Giuda Iscariot, l’un dei dodici, andò a’ principali sacerdoti, per darlo lor nelle mani.</verse>
    <verse number="11">Ed essi, udito ciò, si rallegrarono, e promisero di dargli denari. Ed egli cercava il modo di tradirlo opportunamente.</verse>
    <verse number="12">ORA, nel primo giorno della festa degli azzimi, quando si sacrificava la pasqua, i suoi discepoli gli dissero: Dove vuoi che andiamo ad apparecchiarti da mangiar la pasqua?</verse>
    <verse number="13">Ed egli mandò due de’ suoi discepoli, e disse loro: Andate nella città, e voi scontrerete un uomo, portando un testo pieno d’acqua; seguitelo.</verse>
    <verse number="14">E, dovunque egli sarà entrato, dite al padron della casa: Il Maestro dice: Ov’è la stanza, dov’io mangerò la pasqua co’ miei discepoli?</verse>
    <verse number="15">Ed egli vi mostrerà una gran sala acconcia, tutta presta; preparateci quivi la pasqua.</verse>
    <verse number="16">E i suoi discepoli andarono, e vennero nella città, e trovarono come egli avea lor detto; ed apparecchiarono la pasqua.</verse>
    <verse number="17">Ed egli, quando fu sera, venne co’ dodici.</verse>
    <verse number="18">E, mentre erano a tavola, e mangiavano, Gesù disse: Io vi dico in verità, che l’un di voi, il qual mangia meco, mi tradirà.</verse>
    <verse number="19">Ed essi presero ad attristarsi, e a dirgli ad uno ad uno: Sono io desso?</verse>
    <verse number="20">Ed egli, rispondendo, disse loro: Egli è uno de’ dodici, il quale intinge meco nel piatto.</verse>
    <verse number="21">Certo, il Figliuol dell’uomo se ne va, siccome egli è scritto di lui; ma guai a quell’uomo, per cui il Figliuol dell’uomo è tradito! ben sarebbe stato per lui di non esser mai nato.</verse>
    <verse number="22">E mentre essi mangiavano, Gesù prese del pane; e fatta la benedizione, lo ruppe, e lo diede loro, e disse: Prendete, mangiate; quest’è il mio corpo.</verse>
    <verse number="23">Poi, preso il calice, e rese grazie, lo diede loro; e tutti ne bevvero.</verse>
    <verse number="24">Ed egli disse loro: Quest’è il mio sangue, che è il sangue del nuovo patto, il quale è sparso per molti.</verse>
    <verse number="25">Io vi dico in verità, che io non berrò più del frutto della vigna, fino a quel giorno che io lo berrò nuovo nel regno di Dio.</verse>
    <verse number="26">E dopo ch’ebbero cantato l’inno, se ne uscirono al monte degli Ulivi.</verse>
    <verse number="27">E GESÙ disse loro: Voi tutti sarete scandalezzati in me questa notte; perciocchè egli è scritto: Io percoterò il Pastore, e le pecore saranno disperse.</verse>
    <verse number="28">Ma dopo che sarò risuscitato, io andrò dinanzi a voi in Galilea.</verse>
    <verse number="29">E Pietro gli disse: Avvegnachè tutti gli altri sieno scandalezzati di te, io però non lo sarò.</verse>
    <verse number="30">E Gesù gli disse: Io ti dico in verità, che oggi, in questa stessa notte, avanti che il gallo abbia cantato due volte, tu mi rinnegherai tre volte.</verse>
    <verse number="31">Ma egli vie più fermamente diceva: Quantunque mi convenisse morir teco, non però ti rinnegherò. Il simigliante dicevano ancora tutti gli altri.</verse>
    <verse number="32">POI vennero in un luogo detto Ghetsemane; ed egli disse a’ suoi discepoli: Sedete qui, finchè io abbia orato.</verse>
    <verse number="33">E prese seco Pietro, e Giacomo, e Giovanni; e cominciò ad essere spaventato e gravemente angosciato.</verse>
    <verse number="34">E disse loro: L’anima mia è occupata di tristizia infino alla morte; dimorate qui, e vegliate.</verse>
    <verse number="35">E andato un poco innanzi, si gettò in terra, e pregava che, se era possibile, quell’ora passasse oltre da lui.</verse>
    <verse number="36">E disse: Abba, Padre, ogni cosa ti è possibile; trasporta via da me questo calice; ma pure, non ciò che io voglio, ma ciò che tu vuoi.</verse>
    <verse number="37">Poi venne, e trovò i discepoli che dormivano, e disse a Pietro: Simone, dormi tu? non hai tu potuto vegliar pure un’ora?</verse>
    <verse number="38">Vegliate, ed orate, che non entriate in tentazione; bene è lo spirito pronto, ma la carne è debole.</verse>
    <verse number="39">E di nuovo andò, ed orò, dicendo le medesime parole.</verse>
    <verse number="40">E tornato, trovò i discepoli, che di nuovo dormivano; perciocchè i loro occhi erano aggravati; e non sapevano che rispondergli.</verse>
    <verse number="41">Poi venne la terza volta, e disse loro: Dormite pur da ora innanzi, e riposatevi; basta! l’ora è venuta; ecco, il Figliuol dell’uomo è dato nelle mani dei peccatori.</verse>
    <verse number="42">Levatevi, andiamo; ecco, colui che mi tradisce è vicino.</verse>
    <verse number="43">ED in quello stante, mentre egli parlava ancora, giunse Giuda, l’uno de’ dodici, e con lui una gran turba, con ispade, ed aste, da parte de’ principali sacerdoti, degli Scribi, e degli anziani.</verse>
    <verse number="44">Or colui che lo tradiva avea dato loro un segnale, dicendo: Colui il quale io avrò baciato è desso; pigliatelo, menatelo sicuramente.</verse>
    <verse number="45">E come fu giunto, subito si accostò a lui, e disse: Ben ti sia, Maestro! e lo baciò.</verse>
    <verse number="46">Allora coloro gli misero le mani addosso, e lo presero.</verse>
    <verse number="47">Ed un di coloro ch’erano quivi presenti trasse la spada, e percosse il servitore del sommo sacerdote, e gli spiccò l’orecchio.</verse>
    <verse number="48">E Gesù fece lor motto, e disse: Voi siete usciti con ispade, e con aste, come contro ad un ladrone, per pigliarmi.</verse>
    <verse number="49">Io era tuttodì appresso di voi insegnando nel tempio, e voi non mi avete preso: ma ciò è avvenuto, acciocchè le scritture sieno adempiute.</verse>
    <verse number="50">E tutti, lasciatolo, se ne fuggirono.</verse>
    <verse number="51">Ed un certo giovane lo seguitava, involto d’un panno lino sopra la carne ignuda, e i fanti lo presero.</verse>
    <verse number="52">Ma egli, lasciato il panno, se ne fuggì da loro, ignudo.</verse>
    <verse number="53">ED essi ne menarono Gesù al sommo sacerdote; appresso il quale si raunarono insieme tutti i principali sacerdoti, e gli anziani, e gli Scribi.</verse>
    <verse number="54">E Pietro lo seguitava da lungi, fin dentro alla corte del sommo sacerdote; ove si pose a sedere co’ sergenti, e si scaldava al fuoco.</verse>
    <verse number="55">Or i principali sacerdoti, e tutto il concistoro, cercavan testimonianza contro a Gesù, per farlo morire; e non ne trovavano alcuna.</verse>
    <verse number="56">Perciocchè molti dicevano falsa testimonianza contro a lui; ma le loro testimonianze non eran conformi.</verse>
    <verse number="57">Allora alcuni, levatisi, disser falsa testimonianza contro a lui, dicendo:</verse>
    <verse number="58">Noi l’abbiamo udito che diceva: Io disfarò questo tempio, fatto d’opera di mano, e in tre giorni ne riedificherò un altro, che non sarà fatto d’opera di mano.</verse>
    <verse number="59">Ma, non pur così la lor testimonianza era conforme.</verse>
    <verse number="60">Allora il sommo sacerdote, levatosi in piè quivi in mezzo, domandò a Gesù, dicendo: Non rispondi tu nulla? che testimoniano costoro contro a te?</verse>
    <verse number="61">Ma egli tacque, e non rispose nulla. Da capo il sommo sacerdote lo domandò, e gli disse: Sei tu il Cristo, il Figliuol del Benedetto?</verse>
    <verse number="62">E Gesù disse: Sì, io lo sono; e voi vedrete il Figliuol dell’uomo sedere alla destra della Potenza, e venire con le nuvole del cielo.</verse>
    <verse number="63">E il sommo sacerdote, stracciatesi le vesti, disse: Che abbiam noi più bisogno di testimoni?</verse>
    <verse number="64">Voi avete udita la bestemmia; che ve ne pare? E tutti lo condannarono, pronunziando ch’egli era reo di morte.</verse>
    <verse number="65">Ed alcuni presero a sputargli addosso, ed a velargli la faccia, e a dargli delle guanciate, e a dirgli: Indovina. Ed i sergenti gli davan delle bacchettate.</verse>
    <verse number="66">ORA, essendo Pietro nella corte di sotto, venne una delle fanti del sommo sacerdote.</verse>
    <verse number="67">E veduto Pietro che si scaldava, lo riguardò in viso, e disse: Ancora tu eri con Gesù Nazareno.</verse>
    <verse number="68">Ma egli lo negò, dicendo: Io non lo conosco, e non so ciò che tu ti dica. Ed uscì fuori all’antiporto, e il gallo cantò.</verse>
    <verse number="69">E la fante, vedutolo di nuovo, cominciò a dire a quelli ch’eran quivi presenti: Costui è di quelli.</verse>
    <verse number="70">Ma egli da capo lo negò. E poco stante, quelli ch’eran quivi disser di nuovo a Pietro: Veramente tu sei di quelli; perciocchè tu sei Galileo, e la tua favella ne ha la somiglianza.</verse>
    <verse number="71">Ma egli prese a maledirsi, ed a giurare: Io non conosco quell’uomo che voi dite.</verse>
    <verse number="72">E il gallo cantò la seconda volta; e Pietro si ricordò della parola che Gesù gli avea detta: Avanti che il gallo canti due volte, tu mi rinnegherai tre volte. E si mise a piangere.</verse>
  </chapter>
  <chapter number="15">
    <verse number="1">E SUBITO la mattina, i principali sacerdoti, con gli anziani, e gli Scribi, e tutto il concistoro, tenuto consiglio, legarono Gesù, e lo menarono, e lo misero in man di Pilato.</verse>
    <verse number="2">E Pilato gli domandò: Sei tu il Re de’ Giudei? Ed egli, rispondendo, gli disse: Tu lo dici.</verse>
    <verse number="3">E i principali sacerdoti l’accusavano di molte cose; ma egli non rispondeva nulla.</verse>
    <verse number="4">E Pilato da capo lo domandò, dicendo: Non rispondi tu nulla? vedi quante cose costoro testimoniano contro a te.</verse>
    <verse number="5">Ma Gesù non rispose nulla di più, talchè Pilato se ne maravigliava.</verse>
    <verse number="6">Or ogni festa egli liberava loro un prigione, qualunque chiedessero.</verse>
    <verse number="7">Or vi era colui, ch’era chiamato Barabba, ch’era prigione co’ suoi compagni di sedizione, i quali avean fatto omicidio nella sedizione.</verse>
    <verse number="8">E la moltitudine, gridando, cominciò a domandare che facesse come sempre avea lor fatto.</verse>
    <verse number="9">E Pilato rispose loro, dicendo: Volete che io vi liberi il Re de’ Giudei?</verse>
    <verse number="10">Perciocchè riconosceva bene che i principali sacerdoti glielo aveano messo nelle mani per invidia.</verse>
    <verse number="11">Ma i principali sacerdoti incitarono la moltitudine a chieder che più tosto liberasse loro Barabba.</verse>
    <verse number="12">E Pilato, rispondendo, da capo disse loro: Che volete adunque che io faccia di colui che voi chiamate Re de’ Giudei?</verse>
    <verse number="13">Ed essi di nuovo gridarono: Crocifiggilo.</verse>
    <verse number="14">E Pilato disse loro: Ma pure, che male ha egli fatto? Ed essi vie più gridavano: Crocifiggilo.</verse>
    <verse number="15">Pilato adunque, volendo soddisfare alla moltitudine, liberò loro Barabba. E dopo aver flagellato Gesù, lo diede loro in mano, per esser crocifisso.</verse>
    <verse number="16">Allora i soldati lo menarono dentro alla corte, che è il Pretorio, e raunarono tutta la schiera.</verse>
    <verse number="17">E lo vestirono di porpora; e contesta una corona di spine, gliela misero intorno al capo.</verse>
    <verse number="18">Poi presero a salutarlo, e a dire: Ben ti sia, Re de’ Giudei.</verse>
    <verse number="19">E gli percotevano il capo con una canna, e gli sputavano addosso; e postisi inginocchioni, l’adoravano.</verse>
    <verse number="20">E dopo che l’ebbero schernito, lo spogliarono della porpora, e lo rivestirono de’ suoi propri vestimenti, e lo menarono fuori, per crocifiggerlo.</verse>
    <verse number="21">ED angariarono a portar la croce di esso, un certo passante, detto Simon Cireneo, padre di Alessandro e di Rufo, il qual tornava da’ campi.</verse>
    <verse number="22">E menarono Gesù al luogo detto Golgota; il che, interpretato, vuol dire: Il luogo del teschio.</verse>
    <verse number="23">E gli dieder da bere del vino condito con mirra; ma egli non lo prese.</verse>
    <verse number="24">E dopo averlo crocifisso, spartirono i suoi vestimenti, tirando la sorte sopra essi, per saper ciò che ne torrebbe ciascuno.</verse>
    <verse number="25">Or era l’ora di terza, quando lo crocifissero.</verse>
    <verse number="26">E la soprascritta del maleficio che gli era apposto era scritta di sopra a lui, in questa maniera: IL RE DE’ GIUDEI.</verse>
    <verse number="27">Crocifissero ancora con lui due ladroni, l’un dalla sua destra, e l’altro dalla sinistra.</verse>
    <verse number="28">E si adempiè la scrittura che dice: Ed egli è stato annoverato fra i malfattori.</verse>
    <verse number="29">E coloro che passavano ivi presso l’ingiuriavano, scotendo il capo, e dicendo: Eia! tu che disfai il tempio, ed in tre giorni lo riedifichi,</verse>
    <verse number="30">salva te stesso, e scendi giù di croce.</verse>
    <verse number="31">Simigliantemente ancora i principali sacerdoti, con gli Scribi, beffandosi, dicevano l’uno all’altro: Egli ha salvati gli altri, e non può salvar sè stesso.</verse>
    <verse number="32">Scenda ora giù di croce il Cristo, il Re d’Israele; acciocchè noi lo vediamo, e crediamo. Coloro ancora ch’erano stati crocifissi con lui l’ingiuriavano.</verse>
    <verse number="33">Poi, venuta l’ora sesta, si fecero tenebre per tutta la terra, infino all’ora di nona.</verse>
    <verse number="34">Ed all’ora di nona, Gesù gridò con gran voce, dicendo: Eloi, Eloi, lamma sabactani? il che, interpretato, vuol dire: Dio mio, Dio mio, perchè mi hai abbandonato?</verse>
    <verse number="35">Ed alcuni di coloro ch’eran quivi presenti, udito ciò, dicevano: Ecco, egli chiama Elia.</verse>
    <verse number="36">E un di loro corse; ed empiuta una spugna d’aceto, e postala intorno ad una canna, gli diè da bere, dicendo: Lasciate; vediamo se Elia verrà, per trarlo giù.</verse>
    <verse number="37">E Gesù, gettato un gran grido, rendè lo spirito.</verse>
    <verse number="38">E la cortina del tempio si fendè in due, da cima a fondo.</verse>
    <verse number="39">E il centurione, ch’era quivi presente di rincontro a Gesù, veduto che dopo aver così gridato, egli avea reso lo spirito, disse: Veramente quest’uomo era Figliuol di Dio.</verse>
    <verse number="40">Or quivi erano ancora delle donne, riguardando da lontano; fra le quali era Maria Maddalena, e Maria madre di Giacomo il piccolo, e di Iose, e Salome;</verse>
    <verse number="41">le quali, eziandio mentre egli era nella Galilea, l’aveano seguitato, e gli aveano ministrato; e molte altre, le quali erano salite con lui in Gerusalemme.</verse>
    <verse number="42">POI, essendo già sera perciocchè era la preparazione, cioè l’antisabato,</verse>
    <verse number="43">Giuseppe, da Arimatea, consigliere onorato, il quale eziandio aspettava il regno di Dio, venne, e, preso ardire, entrò da Pilato, e domandò il corpo di Gesù.</verse>
    <verse number="44">E Pilato si maravigliò ch’egli fosse già morto. E chiamato a sè il centurione, gli domandò se era gran tempo ch’egli era morto;</verse>
    <verse number="45">e, saputo il fatto dal centurione, donò il corpo a Giuseppe.</verse>
    <verse number="46">Ed egli, comperato un panno lino, e tratto Gesù giù di croce, l’involse nel panno, e lo pose in un monumento, che era tagliato dentro una roccia; e rotolò una pietra all’apertura del monumento.</verse>
    <verse number="47">E Maria Maddalena, e Maria madre di Iose, riguardavano ove egli sarebbe posto.</verse>
  </chapter>
  <chapter number="16">
    <verse number="1">ORA, passato il sabato, Maria Maddalena, e Maria madre di Giacomo, e Salome, avendo comperati degli aromati, per venire ad imbalsamar Gesù,</verse>
    <verse number="2">la mattina del primo giorno della settimana, molto per tempo, vennero al monumento, in sul levar del sole.</verse>
    <verse number="3">E dicevan fra loro: Chi ci rotolerà la pietra dall’apertura del monumento?</verse>
    <verse number="4">E riguardando, vedono che la pietra era stata rotolata, perciocchè era molto grande.</verse>
    <verse number="5">Ed essendo entrate nel monumento, videro un giovanetto, che sedeva dal lato destro, vestito d’una roba bianca; e furono spaventate.</verse>
    <verse number="6">Ed egli disse loro: Non vi spaventate; voi cercate Gesù, il Nazareno, ch’è stato crocifisso; egli è risuscitato, egli non è qui; ecco il luogo ove l’aveano posto.</verse>
    <verse number="7">Ma andate, e dite a’ suoi discepoli ed a Pietro, ch’egli va innanzi a voi in Galilea; quivi lo vedrete, come egli vi ha detto.</verse>
    <verse number="8">Ed esse, uscite prontamente, se ne fuggirono dal monumento; perciocchè tremito e spavento le avea occupate; e non dissero nulla ad alcuno, perciocchè aveano paura.</verse>
    <verse number="9">OR Gesù, essendo risuscitato la mattina del primo giorno della settimana, apparve prima a Maria Maddalena, della quale avea cacciati sette demoni.</verse>
    <verse number="10">Ed ella andò, e l’annunziò a coloro ch’erano stati con lui, i quali facevan cordoglio, e piangevano.</verse>
    <verse number="11">Ed essi, udito ch’egli viveva, e ch’era stato veduto da lei, nol credettero.</verse>
    <verse number="12">Ora, dopo queste cose, apparve in altra forma a due di loro, i quali erano in cammino, andando a’ campi.</verse>
    <verse number="13">E quelli andarono, e l’annunziarono agli altri; ma quelli ancora non credettero.</verse>
    <verse number="14">Ultimamente, apparve agli undici, mentre erano a tavola; e rimproverò loro la loro incredulità, e durezza di cuore; perciocchè non avean creduto a coloro che l’avean veduto risuscitato.</verse>
    <verse number="15">Ed egli disse loro: Andate per tutto il mondo, e predicate l’evangelo ad ogni creatura.</verse>
    <verse number="16">Chi avrà creduto, e sarà stato battezzato, sarà salvato; ma chi non avrà creduto sarà condannato.</verse>
    <verse number="17">Or questi segni accompagneranno coloro che avranno creduto: Cacceranno i demoni nel mio nome; parleranno nuovi linguaggi;</verse>
    <verse number="18">torranno via i serpenti; ed avvegnachè abbiano bevuta alcuna cosa mortifera, quella non farà loro alcun nocimento; metteranno le mani sopra gl’infermi, ed essi staranno bene.</verse>
    <verse number="19">Il Signore adunque, dopo ch’ebbe lor parlato, fu raccolto nel cielo, e sedette alla destra di Dio.</verse>
    <verse number="20">Ed essi, essendo usciti, predicarono in ogni luogo, operando insieme il Signore, e confermando la parola per i segni che seguivano.</verse>
  </chapter>
</book>
